
<篇名>傅青主男科重编考释
书名：傅青主男科重编考释
作者： 
朝代： 
年份： 



<目录>

<篇名>序

属性：世传先生字不如诗，诗不如画，画不如医，医不如人。先生之高远，固不可以区区之医见也。而先生有所 
着《性史》、《十三经字区》、《周易偶释》、《周礼音辨条》、《春秋人名韵、地名韵》、《两汉人名韵》 
等书，不概见于世，虽欲言先生之高，莫之由也。今读先生之传，想先生之为人，岂非所谓天子不得臣，诸侯 
不得友者欤？ 
先生有《女科》传于世，平尝遵治家人妇女，无一不效。尝语人曰∶“先生《女科》，神乎神矣。惜未 
有《男科》传焉。”或谓∶“子不闻谚乎？能治十男子，不治一女人，女科难，男科易，故有传有不传耳。” 
似也，而心疑之。癸亥（同治二年、公元1863年）秋，有邦定罗公，持先生《男科》、《小儿科》以相示，平 
见而奇之，究其所从来。罗曰∶“道光初年，余家刻印先生《女科》，是时平定州孙毓芝先生，为余家西席， 
由平定州携至舍下，余抄之，藏笥已四十余年矣。今有乡人生产，胞衣不下，求方于余。余搜《女科》而得此， 
因子好《女科》，而特为相示。”平受而读 
之，读而抄之，且欲板之。奈心余力欠，迟迟者久之。是冬十月，有宝翰罗公、正南王公、书铭安公、敦友罗 
公，亦善此书，于是各捐板资于亲友，以共成其事。愿仁人君子，勿视此为易易。 
先生此书，只言病之形，不论病之脉，明白显易，使人一望，而即知其病是寒是热，属实属虚，真深入而 
显出，似易而实难也，非深精脉理，不能为此。先生盖精于岐黄，而通以儒义，不囿于叔和、丹溪之言，而独 
有所见。探古人未探之本，传古人未传之妙，实大有益于人世，能救死于呼吸间也。 
平本才疏学浅，见小识寡，不足为先生序，且不敢为先生序。而今竟序之者，盖十一月二十三日，己诣平 
邑古陶书院求序于松龛徐大人，而徐大人赴省公干。梓人索序，而待观者又欲亟成其书，无奈序之，亦不过序 
其稿之所由来，板之所由成耳。世有能文之士，弃此而重为之序，是所至祷。 
\x同治二年十二月康衢王道平识\x 



<目录>

<篇名>序

属性：天倪子慨，夫子舆氏之言曰∶穷则独善其身，达则兼善天下。古今有志之士，穷者千万，达者十百，其有 
兼善天下之志，而无兼善天下之柄者，不知凡几矣。若夫无兼善天下之柄，而行兼善天下之志者，莫医若也。 
医之中，有良医，有庸医。良医者，绍先圣之心源，即为民命之主宰也，其培养元气，是犹良相之治国也。庸 
医者，究义理而未精，向市廛而鬻术，其贻害众生，亦犹庸臣之误国也。呜呼！治国者寥寥，误国者滔滔，此 
有心人所以痛心疾首者耳。傅青主先生，具悲天悯人之怀抱，仁民爱物之念，生当丧乱，笃志隐沦，徒以医传 
于世。先生之遇亦可悲矣，然先生兼善天下之志更可见矣。《女科》一书，久已流传，同治间湖北崇文书局刊 
行。杂证二卷，因《女科》之行，别曰《男科》，向闻之而未见也。今年春，枝江张正甫明经以旧刊本见示， 
天倪子受而读之，觉条分缕晰，意简言赅；不以脉理之深奥而晦目，不以证治之微茫而侈口；病立一案，案列 
一方，持此可以救世，可以传世，诚良相之典型，治国之模范也，因校而刊之。愿乡国市里， 
户藏一编，不为庸医所误，使吾民共登仁寿之域。为先生广其传，为先生行其志，是穷者而有达者之权也，不 
亦深快幸哉！ 
\x光绪七年岁在重光大荒落阳月江都郭钟岳序\x 



<目录>

<篇名>明生员傅先生山传

属性：傅先生名山，字青主，一字公他，阳曲人。祖霖，官山东、辽海参议。父之谟，明经授徒，号离垢先生。 
山生而颖异，读书十行并下，过目辄能成诵。年十四，督学文太清拔入庠。继文者，袁临候先生继咸也，一见 
深器之，准食饩。檄取读书三立书院时，时以道学相期许，山益发愤下帷。袁每云∶“山，文诚佳，恨未脱山 
林气耳。”崇祯丙子，继咸为直指张孙振诬诋下狱。山徒步走千里外，伏阙讼冤。孙振怒，大索山，山敝衣褴 
褛，转徙自匿，百折不回，继咸冤得白。当是时，山义声闻天下。后继咸官南方，数召山，山终不往。 
国朝定鼎，自九江执继咸北上，山乃潜入都，密候继咸起居。继咸见杀，山收其遗 而归。山性至孝，父 
之谟病笃，朝夕稽颡于神，愿以身代。旬日父愈，人谓孝通神明不异。黔娄云∶执亲丧，哀毁特甚，苫块水饮， 
不茹疏果。友爱诸季，先人遗产，弟荡费强半，终身无怨色。弟殁，抚遗孤过于己子。失偶时年二十七，子眉 
甫五龄，旁无外家媵，”誓不复娶。于里党姻戚，竭力 其缓急，为人分别有让，恭俭下人。与人言∶根据于忠孝， 
谋事要于诚实。盖其敦浓彝伦，根本自然，非有强也。自李自成犯京师，明庄烈皇帝殉国，山遂绝意进取，弃 
青衿为黄冠，号石道人。 衣草履，时遨游于平定、祁汾间，所至有墨痕笔迹。工诗赋，善古文词，临池得二 
王神理，该博古今典籍，百家诸子，靡不淹贯。大叩大鸣，小叩小鸣，复自托绘事写意，曲尽其妙。精岐黄术， 
邃于脉理，而时通以儒义，不拘拘于叔和、丹溪之言。踵门求医者户常满，贵贱一视之。家故饶，至是渐益窭， 
安贫乐道泊如也。屋舍田园，多为细人窃据，概置不问。康熙戊午，诏举博学宏词，廷臣交章荐山，山坚以老 
病辞。当事者立迫就道，道称股病不能行，肩舆舁入都，卧旅邸不赴试。满汉王公九卿、贤士大夫，下逮马医 
夏畦、市井细民，莫不重山行义，就见者罗溢其门，子眉送迎常不及。山但欹倚榻上言∶“衰老不可为礼”。 
诸贵人益以此重山，弗之怪也。明年三月，吏部验病入告，奉旨，傅山文学素着，念其年迈，特授内阁中书， 
着地方官存问，遂得放归。归愈澹泊，自甘僻居远村，不入城府。然钦其名者益众，率纡道往见，冀得一面为荣。又六 
年卒，远近会葬者，数千百人。山所着有《性史》、《十三经字区》、《周易偶释》、《周礼音辨条》、《春秋人名韵、地 
名韵》、《两汉人名韵》等书。 
嵇礼斋曰∶昔者尝怪先生值尧舜之世，笃志高尚，恳辞征辟，何其果也。及读汉史，见周党、王霸之为人， 
初不辱于新莽，建武复辟，连征不起，乃知士各有志。先生盖有道而隐者也，彼诚见夫有明末季，上下交征利， 
卒灭亡于寇盗之手，固己心寄夫长林丰草矣，宁复以青紫为荣耶？至若义白知己之冤，其贤于世之平居师友相 
亲慕，临难背负，不一引手救，漠然若不相识者，亦远矣。古云∶民生于三，事之如一，惟其所在则致死焉。 
先生真无愧哉！ 
赞曰∶于惟先生，得圣之清；讼冤奔讣，蒙难不惊。辞荣却聘，先民是程，功在名教，百世景行。 



<目录>明生员傅先生山传

<篇名>铁城寄傅青主

属性：（附礼二首 附录《霜红龛集》） 
独子同忧患，于今乃别离，乾坤留古道，生死见心知。贯械还余草，传灯不以诗，悠悠千载业，努力慰相 
思。 
江州求死不得，至今只得为其从容者。闻黄冠入山养母，甚善，甚善！此时不可一步出山也。有诗一册付 
曲沃锡 ，属致门下藏之山中矣。可到未？（乙酉冬季） 
前诗到未？若未到门下，不可往取，可属西河曹孝廉硕公缓颊取之，必藏之门下。所目今着《经观》、《史 
观》二书，《经观》薄就矣，《史观》尚未竟，不知能终竟此业否？晋士惟门下知我甚深，不远盖棺，断不敢负 
门下之知，使异日羞称袁继咸为友生也。 
\x丙寅初秋宜春袁继咸袁山\x 



<目录>明生员傅先生山传

<篇名>傅山父子

属性：（原载《池北偶谈》） 
傅山，字青主，一字公之他，太原人。母梦老比丘而生，生复不啼。一瞽僧至门云∶“既来，何必不啼？” 
乃啼。六岁食黄精，不乐谷食，强之，乃复食。读十三经、诸子史，如宿通者。崇祯十年，袁临候继咸，督学山 
西，为巡按御史张孙振诬劾被逮。山橐 左右，伏阙上书，白其冤。谕德马君常世奇，作山右二义士传（谓山与 
汾阳薛宗周），比之裴瑜、魏劭。乱后，梦天帝赐黄冠衲衣，遂为道士装。医术入神，有司以医见则见，不然不 
见也。康熙戊午，征聘至京师，以老病辞。己未，与范阳杜樾，俱授内阁中书舍人归里。山工八分隶及金石篆刻 
，画入逸品。子眉，字寿髦，亦工画，作古赋数十篇。常鬻药四方，儿子共 车，暮抵逆旅，辄篝灯课读经史骚赋选诸 
书，诘旦成诵，乃行；否即与杖。 



<目录>

<篇名>初病治法门

属性：（初治者，首先宜以此治之也。初病伤风，即以伤风治之；初病伤寒，即以伤寒治之；初病伤食，即以伤食治之 
也。）凡病初起之时，用药原易奏功。无如世人看不清症，用药错乱，往往变症蜂起。苟看病清，用药当，何变症之有？ 



<目录>初病治法门

<篇名>外感

属性：人病外感发热，必先散其邪气，邪退而后补正，则正气、不为邪所伤，方用外感发热方∶ 
柴胡（一钱） 荆芥（一钱） 半夏（一钱） 黄芩（一钱） 甘草（一钱） 
水煎服，则邪散而身凉。盖四时不正之气，来犯人身，必然由皮毛而入营卫，故用柴胡、荆芥先散皮毛之 
邪，邪既先散，安得入内？又有半夏以祛痰，使邪不得挟痰以作祟；又有黄苓以清火，使邪不得挟火以作殃；又 
有甘草调和诸药，是以邪散而无伤于正气也。若内伤之发热，则不可用此方。 



<目录>初病治法门

<篇名>伤风

属性：伤风之症，必然头痛身疼，咳嗽痰多，鼻流清水，切其脉必浮，方用∶ 
柴胡（一钱） 荆芥（一钱） 防风（一钱） 黄芩（一钱） 半夏（一钱） 甘草（一钱） 
水煎服，一剂即止，不必再剂也。 



<目录>初病治法门

<篇名>伤寒

属性：伤寒初起，鼻塞目痛，项强头痛，切其脉必浮紧。此伤寒也，方用: 
桂枝（一钱） 甘草（一钱） 陈皮（一钱） 干葛（一钱） 
水煎服，一剂而愈。 



<目录>初病治法门

<篇名>发汗

属性：邪居腠理之间，必须用汗药以泄之，方用∶ 
荆芥（一钱） 防风（一钱） 甘草（一钱） 桔梗（一钱） 苏叶（一钱） 白术（五钱） 茯苓（三钱） 陈 
皮（五钱） 
水煎服。此方妙在以白术为君。盖人之脾胃健，而后 
皮毛、腠理，始得开阖自如。白术健脾去湿，而邪已难存，况有荆、防、苏、桔以表散之乎？ 



<目录>初病治法门

<篇名>扶正散邪

属性：此专治正气虚，而邪气入之者，如头痛发热、凡脉右寸口大于左寸口者，急以此方投之，无不痊愈。方用扶正散 
邪汤∶ 
人参（一钱） 柴胡（三钱） 半夏（一钱） 甘草（一钱） 茯苓（三钱） 白术（三钱） 
水煎服。 



<目录>初病治法门

<篇名>伤食

属性：如伤食，必心中饱闷，见食必恶，食之转痛也。方用: 
白术（一钱） 茯苓（一钱） 枳壳（一钱） 山楂（二十粒） 谷芽（二钱） 麦芽（二钱） 神曲（五钱） 半 
夏（一钱） 砂仁（三粒） 甘草（五分） 
水煎服，一剂快，二剂愈。 



<目录>初病治法门

<篇名>伤暑

属性：如伤暑，必然头晕、口渴、恶热，甚者痰多、身热、气喘，方用∶ 
青蒿（一两） 香薷（三钱） 白术（五钱） 陈皮（一钱） 茯苓（三钱） 甘草（一钱） 
水煎服。有人参加一钱，无亦可，一剂愈。 



<目录>初病治法门

<篇名>燥症

属性：燥病初起，咽干口燥，不吐痰，干咳嗽不已，面目红色，不畏风吹是也。方用∶ 
麦冬（五钱） 元参（五钱） 桔梗（三钱） 甘草（一钱） 花粉（一钱） 百部（八分） 
水煎服。 



<目录>伤寒门

<篇名>结胸

属性：此乃伤寒之变症也。伤寒火邪正炽，不可急与饮食。饮食而成此症者，方用∶ 
栝蒌（一枚捶碎） 甘草（一钱） 
水煎服。 
夫栝萎乃结胸之圣药，平常人服之，必至心如遗落，令病患服之，不畏其虚乎？不知结胸之症，是食在胸中， 
非大黄、枳壳、槟榔、浓朴所能祛逐，必得栝萎始得推荡开脾，少加甘草以和之，不至十分猛烈也。 



<目录>伤寒门

<篇名>大满

属性：此邪在上焦壅塞而不得散也。方用∶ 
栝萎（一个捣碎） 枳壳（三钱） 半夏（一钱） 栀子（三钱） 天花粉（三钱） 陈皮（三钱） 浓朴（一钱 
五分） 甘草（一钱） 
水煎服。 
此方之妙，全在用栝蒌能祛胸膈之食，而消上焦之痰，况又佐以枳壳、天粉，同是消痰之圣药；又有浓朴、 
半夏，以清胃口之痰；尤妙在甘草，使群药留中而不速下，则邪不能久存，自然散矣。 



<目录>伤寒门

<篇名>循衣摄空

属性：此症非大实，则大虚，当审其因，察其脉，参其症，而分黑白矣。 
实而便秘者，大承气汤。虚而便滑者，独参汤。厥逆 
者，加附子。 



<目录>寒热真假辨门

<篇名>真热症

属性：真热症∶口干极而呼水，舌燥极而开裂生刺，喉痛日夜不已，大热烙手而无汗也。方用∶ 
麻黄（三钱） 当归（五钱） 黄连（三钱） 黄芩（三钱） 生石膏（三钱） 知母（三钱） 半夏（三钱） 枳 
壳（二钱） 甘 
草（一钱） 
水煎服，一剂轻，二剂愈。 



<目录>寒热真假辨门

<篇名>真寒症

属性：真寒症∶手足寒，久而不回。色变青紫，身战不已，口噤出声而不可禁也。方用∶ 
附子（三钱） 肉桂（一钱） 干姜（一钱） 白术（五钱） 人参（一两） 
水煎服，急救之。此乃真中寒邪，肾火避出躯壳之外，而阴邪之气直犯心宫，心君不守，肝气无根据，乃发战 
发噤，手足现青色。然则用桂、附、干姜逐其寒邪足矣，何用参、术，即用何至多加？盖元阳飞越，只一线之气 
未绝，纯用桂附、干姜一派辛辣之药，邪虽外逐而正气垂绝，若不多加参、术，何以反正气于若存若亡之际哉？ 



<目录>寒热真假辨门

<篇名>假热症

属性：假热症:口虽渴而不甚，舌虽干而不燥，即燥而无芒刺纹裂也。方用∶ 
黄连（三钱） 当归（三钱） 白芍（三钱） 半夏（三钱） 茯苓（三钱） 柴胡（二钱） 栀子（二钱） 枳 
壳（一 
钱） 菖蒲（三分） 
水煎服。此方妙在用黄连入心宫，佐以栀子，提刀直入，无邪不散；柴胡、白芍，又塞敌运粮之道；半夏、枳 
壳，斩杀党余。中原既定，四隅不战而归。然火势居中，非用之得法，则贼势弥张，依然复入，又如菖蒲之辛热， 
乘热饮之，则热喜热，不致相反而更相济也。 



<目录>寒热真假辨门

<篇名>假寒症

属性：假寒症∶手足冰冷，而有时温和；厥逆身战，亦未太甚；有时而安，有时而搐是也。方用∶ 
附子（一钱） 肉桂（一钱） 人参（三钱） 白术（五钱） 猪胆汁（半个） 苦菜汁（三匙） 
先将水二碗煎药，熟后以药并器，放冷水中激凉，再入胆汁，菜汁调匀，一气服之。方中全是热药，倘服不如 
法，必然虚 
火上冲，将药吐出。必热药凉服，已足顺其性，况下行又有二汁之苦，以骗其假道之防也哉。 



<目录>寒热真假辨门

<篇名>真热假寒

属性：如人身外冰冷，身内火炽，发寒发热，战栗不已，此真热反现假寒之象以欺人也。法当用三黄汤加石膏、生 
姜，趁热饮之。再用井水以扑其心，至二、三十次，内热自止，而外之战 亦若失矣。后用元参、麦冬、白芍各二 
两，煎汤与服，任其恣饮，后不再甚矣。 



<目录>寒热真假辨门

<篇名>真寒假热

属性：如人下部冰冷，上部大热，渴欲饮水，下喉即吐，乃真寒反现假热之象以欺人也。法当用八味汤大剂，探凉 
与服。再令一强有力者，以手擦其足心，如火之热，不热不已，以大热为度。后用吴茱萸一两、附子一钱，共为 
末，麝香三分，以少许白面入之，打糊作膏，贴在足心之中。少顷，必熟睡，醒来，下部身热，而上部之火息矣。 



<目录>寒热真假辨门

<篇名>上热下寒

属性：此症上焦火盛，吐痰如涌泉，面赤喉痛，上身不欲盖衣，而下体冰凉，此上假热而下真寒也。方用∶ 
熟地（半斤） 山萸（四两） 丹皮（三两） 茯苓（三两） 泽泻（三两） 附子（一个） 肉桂（一两） 麦 
冬（一两） 
五味子（一两） 
水十碗，煎至三碗，探冷与服。二渣再用水三碗，煎一碗，一气服之，立刻安静，此上病下治法也。 



<目录>寒热真假辨门

<篇名>乍热乍寒

属性：病有洒淅恶寒，而后发热者，盖阴脉不足，阳往从之；阳脉不足，阴往乘之。何谓阳不足？寸脉微，名曰阳不 
足。阴气上入于阳中，则恶寒也。何谓阴不足？尺脉弱，名曰阴不足。阳气下陷阴中，则发热也。 
凡治寒热，用柴胡升阳气，使不陷于阴中，则不热也。用黄芩降阴气，使不升入阳中，则不寒也。 



<目录>火症门

<篇名>火症

属性：火症初起，必大渴引渴，身有斑点，或身热如焚，或发狂乱语，方用: 
生石膏（三钱） 元参（一两） 麦冬（一两） 甘草（三钱） 升麻（三钱） 知母（三钱） 半夏（三钱） 竹 
叶（百片） 
水煎服，一、二剂可止可安，三剂愈，不必四剂也。（以下据《石室秘录》初治法“发明”补）∶〔若初起之 
时，火势少衰，减半与之。乘其火势初起，胃气未衰，急用此方以止遏之，则火自然骤减而不为害矣。方即竹叶石 
膏汤，妙在加入元参、麦冬数两，使石膏不为主帅，而反为稗将，听麦冬、元参之差遣，则止去火而不损胃中之 
阴。又妙加入升麻引其外出而不能入，止祛火而不损肾水，所以奏功如神也。倘疑升麻太多而少减之，转不能奏 
功之捷，予所以又戒世人之不知用升麻者〕。（按∶《石室秘录》中麦冬为三两，元参为一两。此方论在《男科》 
及《方论》中均无，疑系傅氏晚年所改）。 



<目录>火症门

<篇名>泻火

属性：泻火汤总方∶ 
栀子（三钱） 白芍（五钱） 丹皮（三钱） 元参（三钱） 甘草（一钱） 
水煎服。心火加黄连一钱；胃火加生石膏三钱；肾火加黄柏、知母各一钱；肺火加黄芩一钱；大肠火加地榆一 
钱；小肠火加天冬、麦冬各一钱；膀胱火加泽泻三钱。治火何独治肝经？盖肝属木，最易生火。肝火散，则诸经之 
火俱散。但散火必须有下泄之药，而使火之有出路也，则得矣。 
按∶白芍、丹皮、栀子、甘草，不但有清火作用，且有利尿作用，使火从小便利之。 



<目录>火症门

<篇名>火越

属性：此乃胃火与肝火，共腾而外越，不为丹毒，即为痧疹，非他火也。方用∶ 
元参（一两） 干葛（三两） 升麻（三钱） 青蒿（三钱） 黄 （三钱） 
水煎服。此方妙在用青蒿，肝、胃之火俱平。又佐以群药重剂，而火安有不灭者乎？治小儿亦效。 



<目录>火症门

<篇名>火丹

属性：治火丹神方∶ 
丝瓜子（一两） 柴胡（一钱） 元参（一两） 升麻（一钱） 当归（五钱） 
水煎服。小儿服之亦效。 



<目录>火症门

<篇名>消食病

属性：火盛之症，火渴引饮，呼水自救，朝食即饥，或夜食不止，方用∶ 
元参（一两） 麦冬（五钱） 生地（三钱） 竹叶（三十片） 菊花（二钱） 白芥子（二钱） 丹皮（二钱） 陈 
皮（五分） 
水煎服。 



<目录>火症门

<篇名>痿症

属性：不能起床，已成废人者，此乃火盛内炽，肾水熬干矣。治法宜降胃火而补肾水，方用降补汤∶ 
熟地（一两） 元参（一两） 麦冬（一两） 甘菊花（五钱） 生地（五钱） 车前子（二钱） 
人参（三钱） 沙参（五钱） 地骨皮（五钱） 
水煎服。 



<目录>火症门

<篇名>又痿症

属性：人有两足无力，不能立起，而口又健饭，少饥即头面皆热，咳嗽不已，此亦痿症，方用起痿至神汤∶ 
熟地（一两） 元参（一两） 山药（一两） 甘菊花（一两） 当归（五钱） 白芍（五钱） 人参（五钱） 神 
曲（二钱） 白芥子（三钱） 
水煎服，三十剂愈。 



<目录>湿症门

<篇名>伤湿

属性：如伤湿，必然恶湿，小便短赤，方用∶ 
泽泻（三钱） 猪苓（三钱） 肉桂（五分） 茯苓（五钱） 白术（五钱） 车前子（一钱） 柴胡（一钱） 半 
夏（一钱） 
水煎服，一剂愈。 



<目录>湿症门

<篇名>黄胆病

属性：此症外感之湿易治，内伤之湿难疗。外感者，利水则愈。若内伤之湿，泻水则气消，发汗则精泄，必健脾行气 
而后可也。方用∶ 
白术（一两） 茯苓（一两） 薏仁（一两） 茵陈（三钱） 黑栀（三钱） 陈皮（五分） 
水煎服。 
此方治内伤之湿，不治外感之湿。若欲多服，去栀子。 



<目录>湿症门

<篇名>瘅症

属性：此症虽因风寒湿而来，亦因身中元气之虚，邪始得乘虚而入。倘攻邪而不补正，则难愈矣。今于补正之中，佐以 
祛风寒湿之品，而瘅症失，方用∶ 
白术（五钱） 人参（三钱） 茯苓（一两） 柴胡（一钱） 附子（一钱） 半夏（一钱） 陈皮（一钱） 
水煎服。 



<目录>湿症门

<篇名>香港脚

属性：今人以五苓散去湿，亦是正理，然不能上升其气而尽去其湿也。必须提其气，而水乃散也。方用∶ 
黄 （一两） 人参（三钱） 白术（三钱） 茯苓（三钱） 薏仁（五钱） 芡实（五钱） 肉桂（一钱） 
白芍（五钱） 半夏（二钱） 防风（一钱） 柴胡（一钱） 陈皮（五分） 
水煎服。 
此方乃去湿之圣药。防风用于黄 之中，足以提气而去湿。又助之柴胡舒气，气升则水散。且有白术、茯 
苓、薏仁、芡实，俱是去湿之品，有不神效者乎？ 
凡有湿者，均可以此方治之。 



<目录>郁结门

<篇名>开郁

属性：如人头痛身热，伤风咳嗽，或心不爽，而郁气蕴于中怀；或气不舒，而怒气留于胁下；断不可用补药，方用∶ 
当归（三钱） 白芍（五钱） 柴胡（一钱） 白术（二钱） 甘草（一钱） 丹皮（一钱） 薄荷（一钱） 
半夏（二钱） 枳壳（一钱） 
水煎服。 
头痛，加川芎一钱；目痛，加蒺莉一钱、甘菊花一钱；鼻塞，加苏叶一钱；喉痛，加桔梗二钱；肩背痛，加 
枳壳一钱、羌活二钱；两手痛，加姜黄或桂枝一钱；两胁痛，倍柴胡、白芍；胸痛，加枳壳一钱；腹痛不可按者， 
加大黄二钱；按之而不痛者，加肉桂一钱。 



<目录>郁结门

<篇名>舒肝

属性：治肝气方∶ 
当归（二钱） 白芍（钱二分酒炒） 焦白术（钱五分） 茯苓（钱五分） 柴胡（八分醋炒） 
生甘草（五分） 丹皮（一钱） 黑山栀（一钱） 炮姜（三分） 
水煎服。 



<目录>郁结门

<篇名>关格

属性：怒气伤肝，而肝气冲于胃口之间，肾气不得上行，肺气不得下达，而成此症，以开郁为主，方用∶ 
白芍（三钱） 柴胡（一钱） 郁金（一钱） 荆芥（一钱） 苏子（一钱） 白芥子（一钱） 
甘草（五分） 茯苓（一钱） 花粉（一钱） 
水煎服。 
此方妙在平常，而有至理。盖肝气之郁，必用柴、 
芍以舒之。然过多则必阻而不纳，方中以此二味为君，而佐以郁金之寒散，芥子之去痰，天花粉之散结，甘草之 
和中，茯苓之去湿，气味和平，委婉易入，不争不战、相爱相亲，自能到门而疑关，不致扣关而坚壁也。 
\x又方∶\x 
用阴阳水各一碗，加盐一摄，打百余下起泡，饮之即吐而愈。凡上焦有痰，欲吐而不能吐者，饮之立吐。 
\x又方∶\x 
用生半夏为末，水丸，绿豆大，入鼻孔中，则必嚏喷不已，用水饮之立止。通治中风不语，及中恶、中鬼等 
症俱妙。 



<目录>脾胃病门

<篇名>辨脾胃症

属性：凡人能食而不能化者，乃胃不病而脾病也，当宜补脾。而补脾尤宜补肾中之火，盖肾火能生脾土也。 
凡人不能食，食之而安然者，乃胃病而非脾病也，不可补肾中之火，当补心中之火，盖心火能生胃土也。 
世人一见不饮食，动曰脾胃病，殊不知胃之虚寒责之心，脾之虚寒责之肾，不可不辨也。 



<目录>脾胃病门

<篇名>气虚胃虚

属性：凡人病气虚者，乃身体羸弱，饮食不进，或大便溏泄，小便艰涩。方用∶ 
人参（一两） 白术（五钱） 茯苓（三钱） 甘草（一钱） 陈皮（一钱） 泽泻（三钱） 车前子（一钱） 
水煎服。 
此方用人参为君者，开其胃气也。盖胃为肾之关，关门不开，则上之饮食不能进，下之糟粕不能化，必用人 
参以养胃土，茯苓、车前以分消水气也。〔且胃之性最喜温和而不喜湿，湿者必上壅而呕、下积而泄矣。今顺土之 
性而温补之，则饮食自进、而大小便安其位矣。〕 
或服此方而未愈，兼服八味丸，最能实大肠而利膀胱也。 



<目录>脾胃病门

<篇名>气虚饮食不消

属性：饮食入胃，必须胃气充足，始能化糟粕而生津液。今饮食不消，气虚故也。方用: 
人参（二钱） 白术（三钱） 茯苓（三钱） 甘草（三钱） 陈皮（五分） 神曲（五分） 黄 （三钱） 
麦芽（五分） 山楂（五粒） 炮姜（一钱） 
水煎服。 
伤面食，加萝卜子。有痰，加半夏、白芥子各一钱。咳嗽，加苏子一钱、桔梗二钱。伤风，加柴胡二钱。夜卧 
不安，加炒枣仁二钱。胸中微痛，加枳壳五分。 
方内纯是开胃之品，又恐消食难消，更加消导之味，则饮食化而津液生矣。 



<目录>脾胃病门

<篇名>倒饱中满

属性：气虚不能食，食则倒满。 
人参（一钱） 白术（二钱） 茯苓（三钱） 甘草（一钱） 陈皮（三分） 山药（三钱） 萝卜子（一钱） 
薏仁（五钱） 芡实（五钱） 
水煎服。 
下喉虽则微胀，入腹渐觉爽快。 



<目录>脾胃病门

<篇名>胃气虚寒

属性：心肾兼补，治脾胃两虚者固效矣。若单是胃之虚寒，自宜独治心之为妙。方用∶ 
人参（一两） 白术（三两） 茯神（三两） 山药（四两） 半夏（三两） 菖蒲（五钱） 远志（一两） 
白芍（二两） 枣仁（五钱） 莲子（三两） 白芥子（四钱） 良姜（五钱） 附子（三钱） 
蜜丸，每日滚水送下三钱。 
〔此方补心火并疏肝气，内加附子、良姜，以助火热之气，心火足，自然生胃土；胃土足，饮食自然能进而无 
害矣。〕 



<目录>脾胃病门

<篇名>健脾丸

属性：炒白术（二两半） 莲子（二两半） 炒山药（二两半） 山楂（二两半） 芡实（一两） 茯苓（一两） 
以上六味，俱饭上蒸晒两次，加神曲五钱，白芍五钱，白色大米虫五钱，陈皮二钱，泽泻二钱，蜜丸，空心 
米饮送下二、三钱，宜常服。 
如瘦极成疳，加芦荟三钱、杜仲二钱。如泄泻，加白果煨三钱。如内热口干，大便结，加黄连二钱姜炒。如 
潮热，加柴胡三钱。如骨蒸，加地骨皮五钱。如有虫，加使君子三钱。如肚腹胀大。大便闭塞，肠鸣作响，加槟 
榔五分、木香一钱。 



<目录>脾胃病门

<篇名>大健脾丸方

属性：焦白术（三两） 人参（一两） 扁豆（一两） 莲子（一两半） 茯苓（一两半） 山药（一两） 芡实 
（二两半） 陈皮（二两） 神曲（二两） 山楂（二两） 薏苡仁（三两） 麦芽（一两半） 黄连（三两半） 
泽泻（四钱） 藿香（五钱） 桔梗（五钱） 
炙甘草（五钱） 白 蔻（四钱） 
蜜丸，每日早晚米饮送下。 



<目录>

<篇名>脏治法门

属性：脏治者，五脏中有病而治之者也。脏有五，治法惟三∶脾肺同一治，肾肝同一治，心肾同一治也。 



<目录>脏治法门

<篇名>肺脾双亏

属性：（肺气之伤，必补脾气；脾气既伤，肺气亦困；故补肺必须补脾，补脾必须补肺也。）如人咳嗽不已，吐泻 
不已，此肺脾之伤也。人以为咳嗽宜治肺，吐泻宜治脾。殊不知咳嗽由于脾气之衰，斡旋之令不行，则上为咳嗽 
矣。吐泻由于肺气之弱，整肃之令不行，则上吐而下泻矣。方用∶ 
人参（一钱） 麦冬（三钱） 茯苓（三钱） 柴胡（一钱） 神曲（五分） 车前子（一钱） 薏苡仁（一钱） 
甘草（一钱） 
水煎服。 
此方乃治肺、治脾之药，合而用之，咳嗽、喘病之尽除，呕吐、泻症之各去，所谓一方而两用之也。 



<目录>脏治法门

<篇名>肾肝两虚

属性：肾肝同治者，肾水亏不能滋肝木，则肝木抑郁而不舒，必有两胁饱闷之症。肝木郁不能生肾中之火，则肾水 
日寒，必有腰背难于俯仰之症。〔故补肝必须补肾中之水；补肾中之水又不可不补肝木。倘补肝而不补肾，则胁 
痛何以顿除？补肾而不补肝，则腰脊何以立愈？〕 
方用∶ 
熟地（一两） 山萸（五钱） 当归（五钱） 白芍（五钱） 柴胡（二钱） 肉桂（一钱） 
水煎服。 
此方熟地、山萸，补肾之药；当归、白芍、柴胡、肉桂，补肝之品。既云平肝补肾，似乎用药不宜有轻重， 
今补肝之品多于补肾者何也？盖肾为肝之母，肝又为命门之母也，岂有肝木旺而不生命门之火者哉？〔命门是一 
身主宰，当生五脏之气，不宜为五脏所生。然而五脏叠为生克，肝既是木，岂有木不能生命门之火乎？此有至理存焉， 
愿世人勿惊为创说奇闻，而疑为不可执之以治病也。〕 



<目录>脏治法门

<篇名>心肾不交

属性：肾,水脏也。心，火脏也。是心、肾二经为仇敌，似乎不宜牵连而一治之。不知心，肾虽相克而实相须，无 
心之火则成死灰，无肾之水则成冰炭。心必得肾气以滋养，肾必得心火而温暖。如人惊惕不安，梦遗精泄，岂非 
心肾不交乎？人以惊惕不安为心之病，我以为肾之病；人以梦遗精泄为肾之病，我以为心之病。非颠倒也，实有 
至理焉。方用∶ 
熟地（五两） 山萸（三两） 山药（三两） 人参（三两） 白术（五两） 芡实（五两） 茯神（三两） 
菖蒲（一两） 炒枣仁（三两） 远志（一两） 五味子（一两） 麦冬（三两） 柏子仁（三两） 
蜜丸，早晚温水送下五钱。 
此方之妙，治肾之药少于治心之味。盖心君宁静，肾气自安，肾气既安，何至心动？此治心正所以治肾，而治 
肾正所以治心也，所谓心肾相根据。 



<目录>两病同治门

<篇名>便血又尿血

属性：血分前后，便血出于后阴，尿血出于前阴，最难调治，然总之出血于下也。方用∶ 
生地黄（一两） 地榆（五钱） 
水煎服，二症俱愈。 
盖大小便虽各有经络，而其源同，因膀胱之热而来也。生地、地榆俱能清膀胱之热，一方而两用之，盖分之 
中又有合也。 



<目录>两病同治门

<篇名>腰痛又头痛

属性：腰痛又头痛，上下相殊也，如何治之？治腰乎、治头乎？谁知是肾气不通乎？盖肾气上通于脑，而脑气下达于 
肾，上下虽殊，而气实相通。法当用温补之药，以大益其肾中之阴，则上下之气通矣。方用∶ 
熟地（一两） 杜仲（五钱） 麦冬（五钱） 北五味（二钱） 
水煎服，一剂即愈。 
方内熟地、杜仲，肾中之药也，腰痛是其专功。今并头痛而亦愈者，何也？盖头痛乃肾气不上达之故，用熟地 
补肾之味，则肾气旺而上通于脑，故腰不痛而头亦不痛矣。〔合中有分，分中又有合也〕。 



<目录>两病同治门

<篇名>遗精又健忘

属性：遗精，下病也。健忘，上病也。何以分治之而咸当乎？方用∶ 
人参（三两） 莲须（二两） 芡实（三两） 熟地（五两） 山药（四两） 麦冬（三两） 五味子（一两） 
生枣仁（三两） 远志（一两） 石菖蒲（一两） 当归（三两） 山萸（三两） 柏子仁（一两） 
蜜丸，每日服五钱，白水下。 
〔此方乃治健忘之方，何以治遗精而亦效耶？盖遗精本是肾水之虚，而实本于心头之痛。今补其心君，则玉关 
不必闭而自闭矣，所谓“一举而两得”。此合中之分，实有殊功也〕。 



<目录>两病同治门

<篇名>泄泻又吞酸

属性：泄泻者，寒也。吞酸者，火也。似乎寒热殊而治法宜异矣。不知吞酸虽热，由于肝气之郁结；泄泻虽寒，由于肝 
木之克脾。苟一方以治木郁，又一方以培脾土，土必大崩，木必大雕矣。不若一方而两治之为愈也。方用∶ 
柴胡（一钱） 白芍（五钱） 茯苓（三钱） 陈皮（五分） 车前子（一钱） 神曲（五分） 甘草（五分） 
水煎服。 
〔此方之奇绝，在白芍之妙。盖白芍乃肝经之药，最 
善〕舒肝木之郁，木郁一舒，上不克胃，而下不克脾。方中又有茯苓、车前子以分消水湿之气，则水尽从小便出， 
何有余水以吞酸，剩汁以泄泻哉？〔况又有半夏、神曲之消痰化粕，此一（合也）治而有分治之功，世人未尽知 
也。〕 



<目录>两病同治门

<篇名>中气又中痰

属性：中气、中痰，虽然中之异，而实皆中于气之虚也。气虚自然多痰，痰多必然耗气，虽分而实合耳。方用∶ 
人参（一两） 半夏（三钱） 南星（三钱） 茯苓（三钱） 附子（一钱） 甘草（一钱） 
水煎服。 
盖人参原是气分之神剂，而亦消痰之妙药；半夏、南星虽是逐痰之神品，而亦扶气之正药；附子、甘草，一仁 
一勇，相济而成，〔用之于三味之中，扶正必致祛邪，荡痰必然益气，分合而无分合之形，奇绝而有神化之妙，又 
不可不知也〕。 



<目录>上病下治、下病上治门

<篇名>病在上而求诸下

属性：头痛、目痛、耳红、腮肿，一切上焦等症，除清凉发散正治外，人即束手无策，而不知更有三法∶ 
如大便结，脉沉实者，用酒蒸大黄三钱，微下之，此名斧底抽薪之法。 
如大便泄，脉沉，足冷者，宜六味地黄汤加牛膝、车前、肉桂；足冷甚者，加熟附子。是冷极于下，迫其浮火 
上升也。此名导龙入海之法。 
大便如常，脉无力者，用车前子、牛膝行之下行，此名引火归源之法也。 



<目录>上病下治、下病上治门

<篇名>病在下而求诸上

属性：凡治下焦病，用药不效者，须从上治之∶ 
如足痛、足肿，无力软弱，膝疮红肿，用木瓜、薏仁、牛膝、防己、黄柏、苍术之品不效者，定是中气下 
陷，湿热下流，用补中益气汤升提之。 
如足软不能行而能食，名曰痿症，宜清肺热。 
如治泄泻，用实脾利水之剂不效者，亦用补中益气汤去当归，加炮姜、苍术；脉迟，加肉蔻、故纸。 
如尿血，用凉血利水药不效，用清心莲子饮。若清心不止，再加升麻。 
如治便血，用止涩之药不效，或兼泄泻，须察其脉，如右关微、或数大无力，是脾虚不摄血，宜六君子汤加 
炮姜。若右关沉紧，是饮食伤脾，不能摄血，加沉香二分。右寸洪数，是实热在肺，宜清肺，用麦冬、花粉、元参、 
枯芩、桔梗、五味子、枳壳等味。 



<目录>虚劳门

<篇名>劳症虚损辨

属性：二症外相似，而治法实不同。虚损者，阴阳两虚也。劳症者，阴虚阳亢也。故虚损可用温补；若劳症则忌温补 
而用清补也。 
两症辨法，不必凭脉，但看人着复衣，此着单衣者，为劳症。人着单衣，此着复衣者，为虚损。劳症，骨蒸而 
热；虚损，荣卫虚而热也。 



<目录>虚劳门

<篇名>过劳

属性：凡人过劳，脉必浮大不伦，〔按之无力〕，若不安闲作息，必有吐血之症。法当滋补，方用∶ 
人参（三两） 白术（五两） 茯苓（三两） 熟地（五两） 山萸（四两） 当归（八两） 白芍（五两） 
黄（五两） 麦冬（三两） 五味子（三两） 砂仁（五钱） 陈皮（五钱） 神曲（一两） 
共为末，炼蜜为丸，每日早晚各服五钱。 
〔此方乃补气、补血、补精之妙品也。有斡旋之力，可以久服滋人，不致有偏胜之祸也。〕 



<目录>虚劳门

<篇名>未成劳而将成劳

属性：〔人有虚劳，未成劳瘵之症，〕而将成劳者，方用∶ 
熟地（一两） 地骨皮（五钱） 人参（五钱） 麦冬（五钱） 白术（一钱） 山药（三钱） 
白芥子（三钱） 五味子（三分） 
水煎服。 
凡人右寸脉大于左寸脉，即内伤之症。不论左右关尺脉如何，以此方投之效验。 



<目录>虚劳门

<篇名>劳病

属性：劳病既成，最难治者，盖必有劳虫生之，以食人之气血也。若徒补其气血，而不入杀虫之品，则饮食入胃， 
只荫虫而不生气血也。若但只杀虫而不补气血，则五脏尽伤，又何有生理哉？惟于大补之中，加入杀虫之药，则元 
气既全，真阳未散，虫死而身安矣。方用∶ 
人参（三两） 熟地（八两） 何首乌（八两） 地栗粉（八两） 鳖甲（一斤） 神曲（五两） 麦冬（五两） 
桑叶（八两） 白薇（三两） 山药（一斤） 
为末，将山药末打成糊，为丸，每日白滚水送下五钱，半年，虫俱从大便中出矣。 



<目录>虚劳门

<篇名>久虚缓补

属性：久虚之人，气息奄奄，无不曰宜急治矣。不知气血大虚，骤加大补之剂，力量难任，必致胃口转膨胀，不如缓 
缓清补之也。方用: 
当归（一钱） 白芍（二钱） 茯苓（一钱） 白术（五分） 人参（三分） 山药（一钱） 陈皮（三分） 
麦芽（三分） 炮姜（三分） 枣仁（五分） 甘草（三分） 
水煎服。 
此方妙在以白芍为君，引参术入肝为佐，小小使令，徐徐奏功，使脾气渐实，胃口渐开，然后再用纯补之剂， 
先宜缓补之也。 



<目录>虚劳门

<篇名>补气

属性：右手脉大，气分之伤也。用补气丸∶ 
人参（三两） 黄 （三两） 茯苓（四两） 白术（八两） 白芍（三两） 陈皮（一两） 炙草（八钱） 
麦冬（三两） 五味子（一两） 远志（一两） 白芥子（一两） 
蜜丸，早服五钱，白水下。 



<目录>虚劳门

<篇名>补血

属性：左手脉大，血分之劳也。方用补血丸∶ 
熟地（八两） 白芍（八两） 当归（四两） 山萸（四两） 麦冬（三两） 五味子（一两） 砂仁（五钱） 
生枣仁（一两） 白芥子（一两） 肉桂（五钱） 
蜜丸，晚服一两，白水下。 
如血热者，去肉桂加地骨皮五钱。 



<目录>虚劳门

<篇名>血虚面色黄瘦

属性：出汗盗汗，夜卧常醒，不能润色以养筋是也。血虚自当补血，舍四物汤又何求耶？今不用四物汤，用∶ 
熟地（一两） 麦冬（三钱） 当归（五钱） 桑叶（十片） 枸杞（三钱） 茜草（一钱） 
水煎服。 
此方妙在用桑叶补阴而生血，又妙在加茜草血得活而益生，况又济之归、地、麦、杞大剂以共生之，〔则血足 
而色润筋舒也。〕 



<目录>虚劳门

<篇名>气血两虚

属性：饮食不进，形容枯槁，补其气而血益燥；补其血而气益馁；助胃气而盗汗难止，补血脉而胸膈阻滞。法当气血 
同治，方用∶ 
人参（一钱） 白术（一钱） 茯苓（二钱） 甘草（八分） 陈皮（五分） 当归（二钱） 熟地（三钱） 
川芎（一钱） 白芍（三钱） 神曲（五分） 麦冬（五钱） 谷芽（一钱） 
水煎服。 
此方气血双补，与八珍汤同功，而胜于八珍汤者，妙在补中有调和之法耳。 



<目录>虚劳门

<篇名>阳虚下陷

属性：凡人因饥饱劳役，内伤正气，以致气乃下行，脾胃不能克化，饮食不能运化，往往变成劳瘵。 
若疑饮食不进，为脾胃之火，肉黍之积，轻则砂仁，枳壳、山楂、麦芽之类，重则大黄、芒硝、牵牛、巴豆之 
品，纷然杂进，必致膨闷而渐成劳矣。倘先以提升之药治之，何至于成劳？方用∶ 
人参（一钱） 柴胡（一钱） 陈皮（一钱） 甘草（一钱） 黄 （三钱） 当归（三钱） 白术（三钱） 
升麻（五分） 
水煎服。 
凡人右手寸脉，大于左手寸脉，即内伤之症，不论左、右关、尺脉如何，以此方投之，无不神效。 
〔此方即补中益气汤，而增定其轻重也。此方之妙，妙在用柴胡、升麻二味，杂于参、 、归、术之中，以 
提升其至阳之气，不使下陷阴分之间。尤妙在加甘草、陈皮于补中解纷，则补者不致另补，而升者不致偏隋， 
所以下口安然，奏功如响耳。〕 



<目录>虚劳门

<篇名>阴虚下陷

属性：凡人阴虚脾泄，岁久不止，或食而不化，或化而溏泄，方用∶ 
熟地（五钱） 山萸（五钱） 白术（一两） 山药（三钱） 茯苓（三钱） 五味子（一钱） 车前子（一钱） 
肉桂（一钱） 升麻（三分） 
水煎晚服。 
此方纯是补阴之药，且有升麻以提阴中之气，〔阴气升而泄自止。〕乃又有温湿之品，以暖命门而健脾土， 
何致再溏泄哉？〔此乃补升阴气之汤也。〕 



<目录>虚劳门

<篇名>阴虚火动夜热昼寒

属性：此肾水虚兼感寒，或肾水亏竭，夜热昼寒，若认作阳症治之，则口渴而热益炽，必致消尽阴水，吐痰如絮，咳 
嗽不已，声哑声嘶，变成劳瘵。法当峻补其阴，则阴水足而火自消，骨髓泰然矣。方用∶ 
熟地（一两） 地骨皮（三钱） 山萸（五钱） 元参（三钱） 沙参（五钱） 麦冬（五钱） 五味子（三钱） 
白芥子（一钱） 芡实（五钱） 桑叶（七片） 丹皮（一钱） 车前子（一钱） 
水煎服。 
此方阴虚火动者神效。〔妙在全国纯阴之品，直进肾宫，滋其匮乏，则焦急之形，不上焰于口舌、皮毛之际。 
又加元参、地骨皮、沙参、丹皮之品，少清其骨髓中之内热，自然阴长阳消，不治阳而自安也。〕 



<目录>虚劳门

<篇名>阴寒无火

属性：若阴寒无火者，方用∶ 
肉桂（一钱） 附子（一钱） 熟地（一两） 山萸（四钱） 白术（三钱） 人参（三钱） 柴胡（五分） 
水煎服。 
〔此方之妙，用桂、附祛寒之药，加之于熟地补阴之内，使阳得阴而有制，不至奔越沸腾。少加柴胡数分， 
则阴邪自散矣。况肾中之火，必得水而后生，以此水非 
邪水，乃真水也。邪水可以犯心而立死，真水可以救心而长延。盖阳根于阴，而真阴肾水，实为君、相二火之 
母也。此方中加熟地、山萸，正是此意。恐人未知，故又表而出之。〕 
〔以上〕二方，治阴之中即有以治阳，而治阳之中即藏于补阴也。 



<目录>虚劳门

<篇名>亡阳

属性：如人汗出不已，此亡阳，气欲散也，故必以补为敛之为得也。方用∶ 
人参（一两） 黄 （一两） 当归（一两） 麦冬（三钱） 五味子（一钱） 桑叶（五片） 炒枣仁（一钱） 
水煎服。 
〔此方之妙，全在用参、归以补气，用山、萸五味以敛气，则补足以济敛之功，而敛足以滋补之益。况又有桑 
叶收汗之妙品，调停于补敛之中，不偏于敛，亦不偏于补也。〕 



<目录>虚劳门

<篇名>内伤发热

属性：人病发热，有外感，有内伤。外感必先散其邪气，邪气退而后补正气，正不为邪所伤也。若内伤之发热，方用∶ 
柴胡（一钱） 当归（一钱） 白芍（二钱） 栀子（一钱） 花粉（二钱） 陈皮（一钱） 甘草（一钱） 
水煎服。 
此方凡肝木郁者，用一剂即快，〔治内伤初起者神效。〕 



<目录>虚劳门

<篇名>日重夜轻

属性：病重于日间，而发寒发热，较夜尤重，此症必须从天未明而先截之。方用∶ 
人参（一钱） 白术（五钱） 陈皮（一钱） 青皮（一钱） 柴胡（三钱） 当归（三钱） 黄 （五钱） 
甘草（一钱） 枳壳（一钱） 干姜（五分） 半夏（一钱） 
水煎服。 
\x又方∶\x 
人参（一钱） 陈皮（一钱） 甘草（一钱） 白术（五钱） 柴胡（二钱） 熟地（一两） 白芥子（一钱） 
水煎服。 



<目录>虚劳门

<篇名>夜重日轻

属性：病重于夜间，而发寒发热，或寒少热多，或热多寒少，一到天明便觉清爽，一到黄昏即觉沉重，此阴气虚甚 
也。方用∶ 
熟地（一两） 山萸（四钱） 当归（三钱） 白芍（三钱） 柴胡（三钱） 陈皮（一钱） 鳖甲（五钱） 
茯苓（五钱） 麦冬（三钱） 五味子（一钱） 白芥子（三钱） 生何首乌（三钱） 
水煎服。 
此方妙在用鳖甲，乃至阴之物，逢阴则入，遇阳则转；生何首乌直入阴经，且亦攻邪；白芥子去痰又不耗真 
阴之气，有不奏功者乎？但必须黄昏时服，则阴气固而邪气不敢入也。 



<目录>虚劳门

<篇名>阴邪兼阳邪

属性：此症亦发于夜间，发寒发热，无异纯阴邪气之症，但 
少少烦燥耳，不若阴症之常静也。法当于补阴之中，少加阳药一、二味，使阳长阴消，自然奏功如响矣。方用∶ 
熟地（一两） 山萸（四钱） 当归（三钱） 鳖甲（五钱） 人参（二钱） 白术（三钱） 茯苓（五钱） 
麦冬（三钱） 五味子（一钱） 柴胡（二钱） 陈皮（一钱） 白芥子（三钱） 生何首乌（三钱） 
水煎服。 



<目录>虚劳门

<篇名>精滑梦遗

属性：此病患以为肾虚也，不独肾病也，而亦心病也，宜心肾兼治。方用∶ 
熟地（五两） 山萸（四两） 山药（四两） 人参（三两） 茯苓（三两） 白术（四两） 麦冬（三两） 
五味子（一两） 肉桂（一两） 附子（二钱） 远志（一两） 炒枣仁（一两） 肉苁蓉（三两） 补骨脂（一两） 
巴戟天（三两） 柏子仁（一两） 杜仲（一两） 砂仁（五钱） 鹿茸（一两） 紫河东（一副） 白芍（二两） 
蜜丸，早晚白水送下五钱。 
此方用熟地、山药、山萸之类，补肾也。巴戟、苁蓉、附子、鹿茸，补肾中之火也，可以已矣。而又必加入 
人参、茯苓、柏子仁、麦冬、远志、枣仁者，何也？盖肾中之火虚，由于心中之火虚也。徒补肾火而不补心火，则 
反增上焦枯渴。故欲补肾火，乃必须补心火，则水火相济也。 



<目录>虚劳门

<篇名>夜梦遗精

属性：此症由于肾水耗竭，上不能通于心，中不能润于肝，下不能生于脾，以致玉关不闭，无梦且遗。法当补肾， 
而少佐以益心、益肝、益脾之品，方用∶ 
熟地（一两） 山萸（四钱） 白术（五钱） 茯苓（三钱） 茯神（二钱） 当归（三钱） 白芍（三钱） 
薏仁（三钱） 五味子（一钱） 生枣仁（三钱） 白芥子（一钱） 肉桂（五分） 黄连（五分） 
水煎服，一剂止，十剂不犯。 
此方妙在五脏兼补，而使心肾两交，自然魂魄宁而精窍闭矣。 



<目录>虚劳门

<篇名>滋阴补水

属性：方用大滋阴补水丸∶ 
大熟地（六两） 炒山药（三两） 沙参（三两） 茯神（三两） 炒枣仁（三两） 蒺藜（三两） 麦冬（三两） 
莲须（二两） 阿胶（三两） 牡蛎（四两） 丹参（二两） 败龟板（四两） 菟丝子（二两） 远志肉（钱半） 
甘草（六钱） 桂元肉（一百二十个） 
焙干为末，炼蜜为丸，梧子大，〔每日服三十丸，米饮送下〕。 
\x又方\x 
鱼膘一两，捣碎，蛤粉炒，沙苑蒺藜酒洗炒，全当归各四两，牛膝三两，枸杞子三两，为末，蜜丸，〔每服黄酒送 
二、三钱〕。 



<目录>厥症门

<篇名>寒、热厥辨

属性：寒厥者，手足必青，饮水必吐，腹必痛，喜火熨之。 
若热厥，手足虽寒而不青紫，饮水不吐，熨则腹必痛。不可不辨也。 



<目录>厥症门

<篇名>热厥

属性：一时手足厥逆，痛不可忍，人以为四肢、手足之风症也，不知乃心中热蒸，外不能泄，故四肢手足则寒， 
而胸腹皮热如火。方用∶ 
柴胡（三钱） 当归（二钱） 荆芥（一钱） 黄连（二钱） 炒栀子（二钱） 半夏（一钱） 枳壳（一钱） 
水煎服，二剂愈。 
〔盖厥症多是火病，厥之甚则热之甚也。故舒其内热，而四肢手足自温矣。方中妙在用柴胡为君，诸寒凉之药， 
直入心、肝之内，又不凝滞于胸膈之间。盖柴胡能散半表半里之邪，又善浅祛郁闷之气，故不治四肢手足，而专治 
其心胸也。〕 
\x又方∶\x 
白芍（一两） 炒栀子（三钱） 陈皮（一钱） 柴胡（一钱） 天花粉（二钱） 
水煎服。 
此方以白芍为君，取其入肝而平木也。 



<目录>厥症门

<篇名>寒厥

属性：〔厥症虽多是火，然亦有非火厥者，乃直中阴经也。阴寒直入于肾宫，则必挟肾水上犯心君之火，若不急用 
大热之药，急救心君，则危亡顷刻。〕方用∶ 
人参（三钱） 白术（一两） 附子（一钱） 肉桂（一钱） 吴茱萸（一钱） 
水煎服。 



<目录>厥症门

<篇名>尸厥

属性：〔如人死厥，不省人事，中风不语，或中邪卒倒，此等之病，乃邪气中之，痰迷心窍也。怪病多起于痰，不必 
惊惶，治其痰而病自愈。然而“邪之所凑，其气必虚”，用祛痰之药加入于补正之中，则病去如扫，死者重生。虽 
同是中邪，乃有阳邪、阴邪之分。〕 



<目录>厥症门

<篇名>阳邪尸厥

属性：此症乃痰厥，方用∶ 
人参（三钱） 白术（五钱） 茯苓（三钱） 半夏（三钱） 南星（三钱） 白芥子（一钱） 附子（五分） 
生姜（一块，捣汁）水、酒各一半，煎服。 
尸厥又方∶ 
苍术三两，水煎灌之必吐，吐后即愈。盖苍术阳药，善能祛风，故有奇效。凡见鬼神用之更效。 



<目录>厥症门

<篇名>阴邪尸厥

属性：此症乃气虚也，方用∶ 
人参（一两） 白术（五钱） 茯苓（五钱） 半夏（五钱） 陈皮（五分） 菖蒲（一钱） 
水煎服。 
按∶《方论》、《男科》中均无，据《石室秘录》“死治法”补。此方乃六君子汤去甘草、加菖蒲之变方也。 



<目录>厥症门

<篇名>厥症

属性：人有忽然发厥，闭目撒手，喉中有声，有一日死者，有二、三日死者。此厥多犯神明，然亦素有痰气而发也。 
治宜攻痰而开心窍，方用起迷汤∶ 
人参（五钱） 半夏（五钱） 菖蒲（二钱） 菟丝子（一两） 茯神（三钱） 皂夹（一钱） 生姜（一钱） 
甘草（三分） 
水煎服。 



<目录>厥症门

<篇名>气虚猝倒

属性：凡人猝然昏倒，迷而不悟，喉中有痰，人以为风也，谁知是气虚乎？若作风治，未有不死者。盖因平日不慎女 
色，精亏以致气虚，又加不慎起居，而有似乎风者，其实非风也。方用∶ 
人参（一两） 黄 （一两） 白术（一两） 茯苓（五钱） 半夏（三钱） 白芥子（三钱） 菖蒲（二钱） 附 
子（一钱） 
水煎服。 
此方补气而不治风，消痰而不耗气，一剂神定，二剂痰清，三剂痊愈。 



<目录>厥症门

<篇名>阴虚猝倒

属性：此症有肾中之水虚，而不上交于心者；又有肝气燥，不能生心之火者；此皆阴虚，而能令人猝倒者也。方用再 
苏丹∶ 
熟地（二两） 山萸（一两） 元参（一两） 柴胡（一钱） 麦冬（一两） 五味子（一两） 茯苓（一两） 菖 
蒲（一钱） 白芥子（三钱） 
水煎服。 
此方补肾水，滋肺气，安心通窍，泻火散痰，实有神功。一方茯苓为五钱，十剂可愈。 



<目录>厥症门

<篇名>阳虚猝倒

属性：人有心中火虚，不能下交于肾而猝倒者，阳虚也。方用全生汤∶ 
人参（一两） 白术（一两） 茯神（五钱） 甘草（一钱） 生半夏（三钱） 生枣仁（一两） 附子（三钱） 
水煎服。 
药下喉则痰静而气出矣。连服数剂，则安然如故。 



<目录>厥症门

<篇名>胃热猝倒

属性：又有胃热，不能安心之火而猝倒者，亦阳虚也。方用∶ 
人参（一两） 元参（一两） 生石膏（五钱） 天花粉（五钱） 麦冬（三钱） 菖蒲（一钱） 
水煎服。 
一剂心定，二剂火清，三剂痊愈。 



<目录>厥症门

<篇名>肾虚猝倒

属性：人有口渴索饮，眼红气喘，心脉洪大，舌不能言，不可作气虚治，此乃肾虚之极，不能上滋于心，心火亢 
极，自焚闷乱，遂致身倒，有如中风也。法当补肾，而佐以清火之药，方用水火两治汤∶ 
熟地（一两） 山萸（五钱） 当归（一两） 生地（五钱） 元参（一两） 麦冬（五钱） 五味子（三钱） 
茯神（五钱） 黄连（三钱） 白芥子（三钱） 
水煎服，连服数剂而愈。 



<目录>厥症门

<篇名>大怒猝倒

属性：人有大怒跳跃，忽然卧地，两臂抽搦，口眼歪邪，左目紧闭，此乃肝火血虚，内热生风之症，当用八珍汤加 
丹皮、钩藤、山栀。 
若小便自遗，左关脉弦、洪而数，此肝火血燥，用六味（地黄）汤加钩藤、麦冬、五味子、川芎、当归。愈后 
须改用补中益气汤，加丹皮、山栀、钩藤，多服。 
如妇人得此症，服逍遥散加钩藤及六味地黄丸，最效。 



<目录>厥症门

<篇名>中风不语

属性：凡人跌倒昏迷，或自卧而跌在床下，〔或中风不语者，〕，此皆正气虚而痰邪犯之也，〔似宜治邪为是。然 
而“邪之所凑，其气必虚”，急宜固其正气，而少佐以祛痰之药，〕方用三生饮∶ 
人参（一两） 生半夏（三钱） 生南星（三钱） 生附子（一个） 
水煎，急灌之。 
此症又有因肾虚而得之者。夫肾主藏精，立下焦地道之生育，冲、任二脉系焉。二脉与肾之大络，同出于肾之 
下，起于胞胎之中，其冲脉因称胞络，为经脉之海，遂名海焉。冲脉之上行者，渗诸阳，灌诸经；下行者，渗诸 
阴，灌诸络，而温肌肉，别经络，结于跗。 
因肾虚，而肾络与胞内绝，不通于上则 ，肾脉不上循喉咙挟舌本，则不能言。二络不通于下，则痱厥矣。 
六用地黄引子∶ 
熟地（一两） 巴捷（一两） 山萸（一两） 茯苓（一两） 麦冬（一两） 五味子（五钱） 石斛（六钱） 
肉苁蓉（一两） 菖蒲（五钱） 附子（五钱） 肉桂（三钱） 加薄荷、姜、枣。 
水煎服。 



<目录>厥症门

<篇名>口眼歪邪

属性：此症人多治木、治金固是，而不知胃土之为尤切。当治胃土，且有经、脉之分。 
经云∶“足阳明之经，急则口目为僻， 急不能视”，此胃土之经为歪邪也。又云∶“足阳明之脉，挟口环唇， 
口歪唇邪”，此胃土之脉为歪邪也。 
二者治法，皆当用∶ 
黄 当归 人参 白芍 甘草 桂枝 升麻 葛根 秦艽 白芷 防风 黄柏 苏木 红花 
水、酒各半煎，微热服。如初起有外感者，加葱白三茎同煎，取微汗自愈。 



<目录>厥症门

<篇名>又口眼歪斜

属性：〔人病口眼歪斜，人以为胃中之痰，不知非也。〕乃心中虚极，不能运于口目之间，轻则歪斜，重则不语。方用∶ 
人参（三钱） 白术（五钱） 茯苓（三钱） 甘草（一钱） 当归（一两） 白芍（三钱） 菖蒲（三钱） 肉 
桂（二钱） 
水煎服。 
一剂少愈，二剂痊愈。〔此方之妙，全不去祛风祛邪，一味补正，而歪斜自愈矣。〕 



<目录>厥症门

<篇名>半身不遂

属性：此症宜于心、胃而调理之。盖心为天真。神机开发之本；胃是后腑，充大真气之标。标本相得，则心膈开之， 
膻中、气海，所留宗气盈溢，分布五脏、三焦，上下中外，无不周遍。 
若标本相失，则不能致其气于气海，而宗气散矣。故分布不周于经脉则偏枯；不周于五脏则 。即此言之， 
未有不因真气不周而病者也。 
法宜用黄 为君，参归、白芍为臣，防风、桂枝、钩藤、竹沥、姜汁、韭汁、葛汁、梨汁、乳汁为佐使，治 
之而愈。 
若杂投乌附、羌活之类，以涸荣而耗卫，如此死者，是医杀之也。 



<目录>厥症门

<篇名>半身不遂口眼歪邪

属性：方用∶ 
人参（五钱） 白术（五钱） 当归（五钱） 黄 （一两） 半夏（三钱） 干葛（三钱） 桂枝（钱半） 
红花（二钱） 甘草（一钱） 水（二樽） 姜（三片） 枣（二枚） 
煎服。 
此症人多以风药治之，殊不见功。此药调理气血、故无不效。 



<目录>厥症门

<篇名>痫症

属性：〔羊癫之症〕，忽然卧倒，作羊马之声，口中吐痰如涌者，乃痰迷心窍也。盖因寒而成，感寒则发也。方用∶ 
人参（三钱） 白术（一两） 茯神（五钱） 山药（三钱） 薏仁（五钱） 肉桂（一钱） 附子（一钱） 半 
夏（三钱） 
水煎服。 
（此方助其正气以生心血，又加桂附以祛寒邪；加半夏以消痰，逐去其水，自然气回而癫止也。一剂痊愈，永不再 
发，幸珍视之。） 
\x又方∶\x 
人参（一两） 茯神（一两） 白术（五钱） 半夏（一钱） 南星（一钱） 附子（一钱） 柴胡（一钱） 
菖蒲（三分） 
水煎服。 
此本治寒狂之方，治痫亦佳。 
\x又方∶\x 
人参（三两） 白术（五两） 甘草（一两） 陈皮（三钱） 生南星（一两） 半夏（一两） 附子（一钱） 
蜜丸，须病发前服之，则永不再发矣。〔盖健其胃气，自不生痰。况又佐之祛痰斩关之将，以此方治之自愈。〕 



<目录>癫狂门

<篇名>癫狂

属性：此症多生于脾胃之虚寒，饮食入胃，不变精而变痰，痰迷心窍，遂成癫狂。苟徒治痰而不补气，未有不速之死者 
也。方用∶ 
人参（五钱） 白芥子（五钱） 白术（一两） 半夏（三钱） 陈皮（二钱） 肉桂（一钱） 干姜（一钱） 
甘草（五分） 菖蒲（五分） 
水煎服。 
如女人得此症，去肉桂，加白芍一两、柴胡二钱、黑栀子一钱，治之最神效。 



<目录>癫狂门

<篇名>发狂见鬼

属性：〔凡人有病发狂见鬼，此正气虚而邪气犯之也，似宜正治邪气为是。然而“邪之所凑，其气心虚”，不治其虚，安 
问其余？此所以急宜因其正气，而少佐以祛寒祛邪之药为妙。〕方用∶ 
人参（一两） 白术（一两） 半夏（三钱） 天南星（三钱） 附子（一钱） 
水煎服。 
〔发狂见鬼，明是虚而痰中之，用半夏、南星、附子以祛痰，不用人参、白术之多，何以并驾齐驱而成功载？此 
方之妙，不特发狂见鬼，而治中风不语，卒倒不知人，亦神妙之极。盖气虚而后始中痰也。〕 



<目录>癫狂门

<篇名>发狂不见鬼

属性：此症是内热之症，方用∶ 
人参（三钱） 白芍（三钱） 半夏（三钱） 南星（二钱） 白芥子（一钱） 陈皮（一钱） 黄连（二钱） 甘 
草（一钱） 
水煎服。 
〔此方妙在用黄连，盖厥深热益深，去其热则厥自定。黄连入心，引诸补心之味，同群共济，或补或泻，中 
正之意也。〕 



<目录>癫狂门

<篇名>热狂

属性：此症有因伤寒得之者，一时之狂也，可用白虎汤以泻其火。更有终年狂而不愈者，或拿刀杀人，或詈骂人，不 
认儿女，见水大喜，见食大恶，此心气之虚，而热邪乘之，痰气侵之也，方用化狂汤∶ 
人参（一两） 白术（一两） 茯神（一两） 附子（一分） 半夏（三钱） 菟丝子（三钱） 菖蒲（三钱） 甘 
草（一钱） 
水煎服。 
一剂狂定。此方妙在补心、脾、胃三经，化其痰而不去泻火。盖泻火则心气益伤，而痰涎益盛，狂何以止乎？ 
尤妙微用附子，引补心消痰之品，直入心中，则气易补而痰易消，又何用泻火之多事哉？ 



<目录>癫狂门

<篇名>寒狂

属性：凡发狂骂人，不口渴，索引与水不饮者，寒症之狂也。此必气郁不舒，怒气未泄，其人平日定懦弱不振耳。 
〔治之法，宜祛痰为主，而佐以补气之药，〕方用∶ 
人参（一两） 白术（五钱） 茯神（一两） 半夏（一钱） 南星（一钱） 附子（一两） 柴胡（一钱） 菖 
蒲（三分） 
水煎服。 
（此方之妙，全在补气，而不十分祛痰，寒症发寒，与痫症同治，加入附子以消其寒气，菖蒲引药入心经，自 
然下喉熟睡，病如失矣。方中再加柴胡，以舒其木旺之郁气，尤易奏功耳。） 



<目录>怔忡惊悸门

<篇名>怔忡不寐

属性：〔心经之病，怔忡不寐，乃心血少也。〕方用∶ 
人参（三钱） 丹皮（二钱） 茯神（三钱） 麦冬（三钱） 五味子（一钱） 当归（三钱） 生枣仁（五钱） 
熟枣仁（五钱） 菖蒲（一钱） 甘草（一钱） 
水煎服。 
此方妙在用生、熟枣仁〔各五钱〕，生使其日间不卧，熟使其夜间不醒；又以补心之药为佐，而怔忡安矣。 



<目录>怔忡惊悸门

<篇名>心惊不安夜卧不睡

属性：〔人非心不能宁静致远，非肾不能作强生育。故补心即当补肾，补肾即当补心，是二经乃一身之主宰，脏腑之 
根本也。故人病心惊不安，或夜卧不睡者，人以为心病也，谁知非心病，乃肾病也。然则欲安心者先治肾，欲治 
肾者当治心。〕方用∶ 
人参（三两） 茯苓（三两） 茯神（三两） 远志（二两） 生枣仁（一两） 熟地（三两） 山萸（三两） 
当归（三两） 菖蒲（三钱） 黄连（五钱） 肉桂（五钱） 白芥子（一两） 麦冬（三两） 砂仁（五钱） 
蜜丸，每日送下五钱，汤，酒俱可。 
此方治心惊不安与不寐耳，用人参、茯神、当归、麦冬足矣。即为火起不寐，亦不过加黄连足矣。何以反用熟 
地、山萸补肾之药，又加肉桂以助火？不知人之惊恐者，乃肾气不入于心也；不寐者，乃心气不归于肾也。今用熟 
地，山萸补肾，则肾气可上通于心矣。肉桂以补命门之火，则肾气既温，相火有权，〔则心气下行〕，君火相得， 
自然上下同心，君臣合德矣。 
然补肾固是，而亦不可徒补其肾也。亦有肝气不上于心易成此症者，如果有之，宜再加白芍二两，以兼补肝 
木，斯心泰然矣。 



<目录>怔忡惊悸门

<篇名>恐怕症

属性：夫人夜卧交睫，则梦争斗，负败恐怕之状难以形容〔者〕，人以为心病也，谁知是肝病乎？盖肝藏魂，肝血虚 
则魂失养，故交睫则若魇，乃肝胆虚怯，故负恐维多，此非竣补，不克奏功。而草木之品，不堪任重，乃以酒化 
鹿角胶，空心服之可痊。盖鹿角胶峻补精血，血旺则神自安矣。 



<目录>怔忡惊悸门

<篇名>神气不宁

属性：人有神气不宁，每卧则魂飞扬，觉身在床而魂离体也，惊悖多魇，通夕无寐，人以为心病也，谁知是肝经受 
邪乎？盖肝气一虚，邪气袭之，肝藏魂则魂无根据，是以魂飞扬而若离体也。 
此症当用珍珠母为君，龙齿佐之。珍珠母入肝为第一，龙齿与肝同类也。龙齿、虎睛，令人例以为镇心之 
药，不知龙齿安魂，虎睛定魄也。东方苍龙，木也，属肝而藏魂，西方白虎，金也，属肺而藏魄。龙能变化，故魂 
游而不定；虎能专静，故魄止而有守。 
是以治魄不宁，宜虎睛；治魂飞扬。宜龙齿；药各有当也。 



<目录>痰嗽门

<篇名>治痰之法

属性：古人所立治痰之法，皆是治痰之标，而不能治痰之本也。如二陈汤上中下久暂之痰皆治之，而其实无实效也。 
今立三方，痰病总不出其范围也。 



<目录>痰嗽门

<篇名>初病之痰

属性：伤风、咳嗽、吐痰是也。方用∶ 
半夏（一钱） 陈皮（一钱） 天花粉（一钱） 茯苓（一钱） 苏子（一钱） 甘草（一钱） 
水煎服。 
二剂而痰可消矣。此方去上焦之痰，上焦之痰，原在胃中而不在肺，去其胃中之痰，而肺金自然清肃，又何至 
火之上升哉？ 



<目录>痰嗽门

<篇名>已病之痰

属性：必观其色之白与黄而辨之∶黄者，火将退也。白者，火正炽也。正炽者，用寒凉之品，将退者，用祛逐之味。 
今一方而俱治，方用∶ 
白术（三钱） 茯苓（五钱） 陈皮（一钱） 甘草（一钱） 白芥子（三钱） 枳壳（五分） 
水煎服。 
有火加栀子，无火不必加也。此方健脾去湿，治痰在中焦者也。 
\x又方∶\x 
白术（五钱） 茯苓（五钱） 薏仁（五钱） 陈皮（一钱） 天花粉（二钱） 益智仁（三分） 人参（三分） 
水煎服。 
有火加黄芩一钱，无火加干姜耶、甘草二分。此方健脾去湿而不耗气，二剂而痰自消也。 



<目录>痰嗽门

<篇名>久病之痰

属性：久病之痰，切不可作脾湿生痰论之。盖久病不愈，未有不因肾水亏损者也。非肾水泛上为痰，即肾火沸腾为 
痰。当补肾以祛逐之，方用∶ 
熟地（一两） 山萸（五钱） 薏仁（一两） 山药（五钱） 芡实（五钱） 
麦冬（五钱） 五味子（三钱） 茯苓（三钱） 车前子（一钱） 益智仁（二钱） 
水煎服。 
此治水泛为痰之圣药也。若火沸为痰者，加肉桂一钱。此方补肾去湿而化痰，水入肾宫，自变为真精而不化 
痰矣。此治下焦有痰之法也。 
\x又方∶\x 
久病之痰，方用六味地黄汤加麦冬、五味子，实有奇功。无火加附子、肉桂可耳。 



<目录>痰嗽门

<篇名>滞痰

属性：夫痰之滞，乃气之滞也。苟不补气而惟去其痰，未见痰去而病消也。方用∶ 
人参（一钱） 白术（二钱） 茯苓（三钱） 陈皮（一钱） 白芥子（一钱） 花粉（一钱） 苏子（八分） 
豆蔻（三粒） 
水煎服。 
〔此方之妙，在于治痰之中而理其气。气顺则痰活，气顺则湿流而痰不生矣。此气治之宜知。〕 



<目录>痰嗽门

<篇名>湿痰

属性：〔气虚痰多之症，本是湿也。而〕治痰之法，不可徒去其湿，必以补气为先，而佐以化痰之品，乃克有效。方用∶ 
人参（三钱） 茯苓（三钱） 薏仁（五钱） 半夏（三钱） 陈皮（一钱） 神曲（一钱） 甘草（一钱） 
水煎服。 
此方之中用神曲，人多不识其意，谓神曲乃消食之圣药，非化痰之神品也。殊不知痰之积聚稠粘，甚不易化， 
惟用神曲以发之，则积聚稠粘开矣。继之以半夏、陈皮，可以奏功。虽然有半夏、陈皮消痰。不多用人参，则痰何 
从消？有人参以助气，又有薏仁，茯苓能健脾去湿，湿去而痰亦去矣。 



<目录>痰嗽门

<篇名>寒痰

属性：人有气虚而痰寒者，即用前方加肉桂三钱、干姜五分足矣。 



<目录>痰嗽门

<篇名>热痰

属性：人有气虚痰热者，方用∶ 
麦冬（二钱） 白芍（二钱） 花粉（一钱） 甘草（一钱） 陈皮（一钱） 白芥子（一钱） 茯苓（二钱） 
神曲（三分） 当归（三钱） 
水煎服。 
〔此方之妙，妙在不燥而又是补气之剂，润以化痰，痰去而气自足矣。〕。 



<目录>痰嗽门

<篇名>火痰

属性：此症方用痰火神丸∶ 
大黄（五两） 陈皮（一两） 焦白术（二两） 前胡（二两） 枳壳（二两） 山楂（二两） 甘草（四钱） 
半夏（二两） 天花粉（二两） 
制半夏法∶生姜自然汁泡之，三次用姜三两取汁，滚水半碗入半夏内，一次泡七天，取出焙干。共为细末，老 
米煮粥，捣烂为丸，每服二、三钱。 



<目录>痰嗽门

<篇名>老痰

属性：凡疾在胸膈不化者，为老疾也。方用∶ 
白芥子（五钱） 白芍（三钱） 薏仁（五钱） 柴胡（一钱） 茯苓（三钱） 陈皮（三分） 丹皮（二钱） 甘 
草（一钱） 花粉（八分） 
水煎服。 
此方妙在白芥子为君，薏仁、白芍为臣，柴胡、花粉为佐，使老痰无处可藏，（自然渐渐消化，十剂而老痰无不消矣） 



<目录>痰嗽门

<篇名>顽痰

属性：痰成块而塞咽喉者，为顽痰也。方用∶ 
贝母（三钱） 半夏（三钱） 茯苓（三钱） 白术（三钱） 神曲（三钱） 甘草（一钱） 桔梗（三钱） 白 
矾（一钱） 紫菀（二钱） 
水煎服。 
此方妙在贝母、半夏同用，一燥一湿，使痰无处藏避。又有白矾以消块，梗、菀去邪，甘草调中，有不奏功 
〔如响〕者乎？ 



<目录>痰嗽门

<篇名>水泛为痰

属性：肾中之水，有火则安，无火则泛。倘人过于入房，则水去而火亦去，久之则水虚而火亦虚；水无可藏之地，则 
上泛而为痰矣。治之法，欲抑水之下降，必先使火之下温，当于补肾水之中，加火热之药，使水足以制火，而火 
足以暖水，则水火有既济之道，自不上泛为痰矣。方用∶ 
熟地（一两） 山萸（五钱） 肉桂（二钱） 五味子（一钱） 牛膝（三钱） 
水煎服。 
一剂而痰下行，二剂而痰无不消矣。 
\x又方∶\x 
凡人久有痰而不愈，用猪肺一个，萝卜子五钱，研碎，白芥子一两，五味调和，饭锅蒸熟，饭后顿服一个即 
愈。此乃治上焦之痰，汤药不愈者，最神效。 



<目录>痰嗽门

<篇名>湿嗽

属性：秋伤于湿，若用乌梅、米壳，断乎不效。方用∶ 
白术（三钱） 陈皮（一钱） 当归（一钱） 甘草（一钱） 枳壳（一钱） 桔梗（一钱） 
水煎服。 
三剂安然矣。冬咳皆秋伤于湿也，岂可拘于受寒乎？ 



<目录>痰嗽门

<篇名>久嗽

属性：〔久嗽者，人无不以为邪之聚也。日日用发散之剂而不效者，乃气散故耳。气散矣而仍用散药，无怪乎经年 
累月而不效也。法当用收敛之药一、二味以见功也。方用∶〕 
人参（五钱） 白芍（三钱） 生枣仁（一钱） 五味子（一钱） 白芥子（一钱） 苏子（一钱） 麦冬（五钱） 
益智仁（五分） 
水煎服。 
二剂后，服六味地黄丸加麦冬三两、五味子一两，服之不再发，否则不能保其不发也。 



<目录>痰嗽门

<篇名>久嗽

属性：治久嗽，不论老少，神效。方用∶ 
乌梅（五钱） 栝蒌仁（五钱） 杏仁（一钱） 硼砂（一钱） 人参（一钱） （童便浸） 五味子（一钱） 
寒水石（一钱） 胡桃仁（一钱） 薄荷（五分） 甘草（五分） 贝母（三两） 
蜜丸，樱桃大，净绵包之，口中噙化。虚劳未曾失血，脉未数者，均可用之，不过十粒即见效，二十粒愈。 



<目录>痰嗽门

<篇名>又久嗽

属性：人参、当归、细茶各一钱，水煎，连渣嚼尽，一、二服即愈。 



<目录>痰嗽门

<篇名>肺嗽兼补肾

属性：肺嗽之症，本是肺虚，其补肺也明矣，奈何兼亦肾乎？盖肺经之气，夜必归于肾。若肺金为心火所伤，必求 
救于其子，子若力量不足，将何以救其母哉？方用∶ 
熟地（一两） 麦冬（一两） 山萸（四钱） 元参（五钱） 苏子（一钱） 牛膝（一钱） 沙参（三钱） 
天冬（一钱） 紫菀（五分） 
水煎服。 
〔此方之妙，全在竣补肾水，而少清肺金，则子盛于母，而母仇可报也。况又有祛邪之品，用之得宜，全不耗 
散肺金，外邪退舍，不敢重犯，此肺肾同治之法也。〕 



<目录>喘症门

<篇名>气治法

属性：气虚、气实，不可不平之也。气实者，非气实乃正气虚而邪气实也。法当用补气之药，而加祛逐之品，则正气 
足而邪气消矣。方用∶ 
人参（一钱） 白术（一钱） 甘草（一钱） 麻黄（一钱） 半夏（一钱） 柴胡（三钱） 白芍（三钱） 
水煎服。 
推而广之，治气非一条也。气滔∶补中益气汤可用；气衰∶六君子汤可采；气寒∶人参白术附子汤可施；气 
虚∶则用四君汤；气郁∶则用归脾汤；气热∶则用生脉散；气喘∶则用独参汤；气动∶则用二陈汤加人参，气塞∶ 
则用射干汤；气逆∶则用逍遥散。 
气虚则羸弱，气实则壮盛。气虚用前方，气实用另一方∶ 
枳壳（五分） 白术（一钱） 陈皮（五分） 茯苓（三钱） 甘草（一钱） 柴胡（一钱） 白芍（二钱） 
栀子（一钱） 山楂（十个） 
水煎服。 



<目录>喘症门

<篇名>气喘

属性：凡人气喘而上者，人以为气有余也，殊不知气盛当作气虚看，有余认作不足看。若认作肺气之盛，而错用苏 
叶、桔梗、百部、山豆根之类，则去生远矣。方用∶ 
人参（一两） 牛膝（三钱） 熟地（五钱） 山萸（四钱） 枸杞（一钱） 麦冬（五钱） 五味子（一钱） 
胡桃肉（三个） 生姜（五片） 
水煎服。 
此方不治肺，而正所以治肺也。或疑人参乃健脾之药，既宜补肾，则不宜多用人参。不知肾水大虚，一时不 
能遽生，非急补其气，则元阳一钱，必且断绝。况人参少用则泛上，多用即下行。妙在用人参两许，使下达病源， 
补气以生肾水。方中熟地、山萸之类，同气相求，直入命门，又何患其多哉？若病重之人，尤宜多加，一两尚欠少也。 
但喘有初起之喘，有久病之喘。初起之喘多实邪，久病之喘多气虚。实邪喘者必抬肩，气虚喘者微微气急耳。 
此方治久病之喘方也。若初病之喘，四磨，四七汤，一剂即止。盖喘不独肺气虚，而肾水〔亦〕竭也。 



<目录>喘症门

<篇名>气短

属性：此症似喘而实非喘也，若作实喘治之，则立死矣。盖气短乃肾气虚耗，气冲于上焦，壅塞于肺经，症似有余而 
实为不足也。方用∶ 
人参（二两） 麦冬（五钱） 五味子（二钱） 牛膝（三钱） 熟地（一两） 山萸（三钱） 破故纸（三钱） 
枸杞（三钱） 胡桃肉（三个） 
水煎服。 
三剂气平而喘定矣。此方妙在用人参之多，能下达气原，挽回于无何有之乡。其余纯是补肺、补肾之品，子母 
相求，水气自旺，则火气自安于故宅，不上冲于咽门，此治气短之妙法也。 



<目录>喘症门

<篇名>实喘

属性：凡实喘之症，气大急，喉中必作声，肩必抬起，此症若重而实轻也。方用∶ 
黄芩（二钱） 麦冬（三钱） 柴胡（一钱） 苏叶（一钱） 乌药（一钱） 半夏（一钱） 山豆根（一钱） 甘 
草（五分） 
水煎服。 
一剂喘定，不必再剂也。 



<目录>喘症门

<篇名>虚喘

属性：此症气少息而喉无声，肩不抬也。此乃肾气大虚，脾 
气又复将绝，故奔冲而上，欲绝未绝也。方用救绝止喘汤∶ 
人参（一两） 熟地（一两） 山萸（三钱） 牛膝（一钱） 麦冬（五钱） 五味子（一钱） 白芥子（一钱） 
水煎服。 



<目录>喘症门

<篇名>抬肩大喘

属性：人忽感风邪，寒入于肺，以致喘急、肩抬气逆，痰吐不出，身不能卧，方用∶ 
柴胡（二钱） 茯苓（二钱） 麦冬（二钱） 桔梗（二钱） 当归（二钱） 黄芩（一钱） 射干（一钱） 半 
夏（一钱） 甘草（一钱） 
水煎服。 
此方妙在用柴胡、射干、桔梗，以发舒肺金之气，用半夏以去痰，用黄芩以去火。但外感寒邪，内必变为热症，故 
用黄芩以清解之。然徒用黄芩，虽曰清火，转足以抑遏其火气，而火未必伏也。有柴胡、射干、桔梗一派辛散之品，则 
足以消火灭邪矣。 



<目录>喘症门

<篇名>肾寒气喘

属性：凡人气喘〔而〕不能卧，吐痰如涌泉者，舌不燥而喘不止，一卧即喘，此非外感之寒邪，乃肾中之寒气也。盖 
肾中无火，则水无所养，乃泛上而为痰，方用六味地黄汤加肉桂、附子、大剂饮之。盖人之卧，必肺气与肾气相 
安，而居河车之路，平安而无奔越也。 



<目录>喘症门

<篇名>肾火扶肝上冲

属性：凡人肾火之逆，扶肝气而上冲，以致作喘，甚有吐红粉痰者，此〔乃〕肾火炎上以烧肺金，肺热不能克肝， 
而龙雷之火升腾矣。龙雷火，相火也。方用∶ 
地骨皮（一两） 沙参（一两） 丹参（三钱） 麦冬（五钱） 白芍（五钱） 白芥子（二钱） 桔梗（五分） 甘 
草（三分） 
水煎服。 
此方妙在地骨皮清骨髓中之火，沙参、丹皮以养阴，白芍平肝，麦冬清肺，甘草、桔梗引入肺经，则痰喘除而气喘 
定矣。 



<目录>喘症门

<篇名>喘嗽

属性：人有喘而嗽者，人以为气虚而有风痰也，谁知是气虚不能归源于肾，而肝木挟之作，祟乎？法当峻补其肾， 
少助以引火之品，则气自归源于肾，而喘嗽自止矣。方用∶ 
人参（一两） 熟地（二两） 麦冬（五钱） 五味子（一钱） 牛膝（一钱） 枸杞（一钱） 菟丝子（一钱） 茯 
苓（三钱） 白术（一钱） 
水煎服。 
连服几剂，必有奇功。倘以四磨、四七汤治之，必不效矣。 



<目录>喘症门

<篇名>假热气喘吐痰

属性：人有假热气喘吐痰者，人以为热，而非热也，乃下元寒极，逼其火而上喘也。此最危急之症，苟不急补其肾与命门 
之火，则一线之微，必然断绝。方用∶ 
熟地（四两） 山药（三两） 麦冬（三两） 五味子（一两） 牛膝（一两） 附子（一钱） 肉桂（一钱） 
水煎冷服，一剂而愈。 



<目录>喘症门

<篇名>贞元饮

属性：喘而脉微涩者∶ 
熟地（三两） 当归（七钱） 甘草（一钱） 
水煎服。 
妇人多有此症。 



<目录>吐血及血门

<篇名>论治血宜顺性

属性：凡人出血，乃血病不肯归经，或上或下，或四肢皮毛，各处出血者是也。血循经络，外行于皮毛，中行于脏 
腑，内行于筋骨，上行于头月、两手，下行于二便、两足、一脐，固身无非血路，一不归经，自然各处妄行，有 
孔则钻，有洞则泄，甚者呕吐，或见于皮毛，或出于齿缝，或渗于脐腹，或露于二便，皆宜顺其性而引之归经。方用∶ 
熟地（五钱） 生地（五钱） 当归（三钱） 白芍（三钱） 川芎（一钱） 黑荆芥（一钱） 茜草（一钱） 甘 
草（一钱） 
水煎服。 
此方即加味四物汤，妙在用茜草、〔荆芥〕，引血归经，〔不拂乱其性，则血自归经，各不相犯矣。〕。 



<目录>吐血及血门

<篇名>阳症吐血

属性：凡人感伤暑气，忽然吐血盈盆，人以为阴虚也，不知阴虚吐血与阳虚不同。 
阴虚吐血者，人安静，不似阳虚之燥动不宁也。 
阳虚必大热作渴，欲饮凉水，舌必有刺，不似阴虚之口不渴而舌滑也。法当清胃火，不必止血也。方用∶ 
生石膏（三钱） 青蒿（五钱） 香薷（三钱） 荆芥（一钱） 当归（三钱） 人参（三钱） 
水煎服。 
此方乃阳症吐血之神剂也。方中虽有解暑之味，然而补正多于解暑，去香薷一味，实可通治〔诸阳症之吐血 
也。〕但此方止可用一、二剂，即宜改用六味地黄汤，〔以滋其阴水，水足则阳火自消耳。〕 



<目录>吐血及血门

<篇名>血不归经吐血

属性：此症吐血，人以为火盛，用凉药以泻火，乃火愈盛而血愈多；或用止血之品仍不效〔者〕，谁知是血不归 
经乎？治法当用补气之药，而佐以引血归经之味，不止血而自止矣。方用∶ 
人参（五钱） 当归（一两） 炒丹皮（三钱） 炒荆芥（三钱） 
水煎服。 
一剂而血无不止者。此方妙在不专补血，而反去补气以补血；尤妙在不去止血，而去行血以止血。盖血逢寒则 
凝结而不行，逢散则归经而不逆，救死于呼吸之际，实大 
有奇功。 



<目录>吐血及血门

<篇名>大怒吐血

属性：有大怒后吐血，或倾盆而出，或冲口而来，一时昏晕，死在顷刻也。以止血治之，则气闷而不安；以补血 
治之，则胸满而不受；有变症蜂起而死者，不可不治之得法也。方用解血平气汤， 
白芍（二两） 当归（二两） 炒荆芥（三钱） 黑栀子（三钱） 柴胡（八分） 红花（二钱） 甘草（一钱） 
水煎服。 
一剂而气平舒，二剂而血止息，三剂而病大愈。盖怒 
伤肝，不能平其气，以致吐血。若不先舒气而遽止血，则愈激动肝木之气，必气愈旺而血愈吐矣。方中芍药为多 
用之品，平肝而又舒气；荆芥、柴胡，皆引血归经之品；当归，红花，生新去旧；安有不愈者哉？ 



<目录>吐血及血门

<篇名>肺经吐血

属性：六味地黄汤加麦冬、五味子，最能补肾滋肝，木得其养，则有可藏之经而不外泄，血症最宜服之。 
据《石室秘录》“血治法”录如下∶ 
〔血病最忌寒凉之品，寒则凝滞而不行，难以归经。六味地黄丸、汤，妙在不寒不热，补肾水以滋肝木，肝木 
得养，则血有可藏之经，自然不致外泄，何至上吐？方用六味地黄汤加麦冬、五味子∶〕 
熟地（五钱） 山萸（三钱） 山药（二钱） 丹皮（三钱） 泽泻（二钱） 茯苓（二钱） 麦冬（三钱） 五 
味子（一钱） 
水煎服。 
六味地黄汤得麦、味二味，又能清补肺金，使毛皮得养，毛孔坚固，则血难外越。肺金不干，下且足以克肝， 
而肝木畏金之克，又何至上犯于肺耶？故血症最宜用此方，久服三年不吐，始庆重生，否则尚在生死之间也。 



<目录>吐血及血门

<篇名>吐白血

属性：血未有不红者，何以名“白血”？不知久病之人，吐痰皆白沫，乃白血也。白沫何以名白血？以其状似蟹涎，无 
败痰存其中，实血而非痰也。若将所吐沫，露于星光之下，一夜必变红矣。此沫出于肾，而肾火沸腾于咽喉，不 
得不吐之者也。虽是白沫，而实肾中之精，岂特血而已哉？苟不速治，则白沫变为绿痰，无可如何矣。方用∶ 
熟地（一两） 山萸（五钱） 山药（五钱） 丹皮（二钱） 茯苓（五钱） 泽泻（二钱） 麦冬（一两） 五 
味子（一钱） 
水煎服，日日服之。 



<目录>吐血及血门

<篇名>三黑神奇饮

属性：丹皮（七分炒黑） 栀子（五分炒黑） 真蒲黄（一钱二分，炒黑） 川芎（一钱，酒洗） 
生地（一钱，酒洗） 贝母（一钱） 陈皮（七分） 
水二樽，童便、藕汁各半樽，煎服。此方治吐血，神效无比，二剂止。 



<目录>吐血及血门

<篇名>急救吐血

属性：吐血不止，救急方用∶ 
青柏叶（一把） 干姜（三片） 阿胶（一挺） 
共三味，水二碗，煎一碗服。 
\x又方∶\x 
就用吐出血块，炒黑为末，每服三人，以麦冬汤调服。 
\x又方∶\x 
以古金墨磨汁，同萝卜汁饮之。 
\x又方∶\x 
痰带血丝，童便、竹沥止之。（《男科》中无） 
\x又方∶\x 
茜草根末二、三钱，童便煎服。 
\x又方∶\x 
吐血不止，藕汁加童便良。 
\x又方∶\x 
大苏叶根，捣汁温服。 



<目录>吐血及血门

<篇名>衄血

属性：鼻血欲死，乱发烧灰，水服方寸七，仍吹之。 
\x又方∶\x 
刀削指甲末，吹之即止。 



<目录>呕吐门

<篇名>反胃大吐

属性：大吐之症，舌有芒刺，双目红肿，人以为热也，谁知是肾水之方乎？盖脾胃必借肾水而滋润之，肾水一亏，则胃 
之火沸腾而上，以致目红而舌芒刺也。但此症时燥时静，时欲饮水，及水到又不欲饮，即强饮之，亦不甚快，此乃 
上假热而下真寒也，宜六味地黄汤加桂、附，水煎，冷服。 
〔此方可治上假热而下真寒者，无不神妙奏功，大吐之症宜之耳。〕 
外治法∶ 
先以手擦其足心，使极热时，然后用附子一个煎汤，用鹅翎扫之，随干随扫，少顷亦不吐矣。后以六味地黄汤 
大剂饮之，即安然也。或服逍遥散加黄连，亦立止也。 
无如世医以杂药妄投而成噎膈矣，方用∶ 
熟地（二两） 山萸（一两） 当归（五钱） 元参（一两） 牛膝（三钱） 白芥子（三钱） 
水煎服。 
盖肾水不足，则大肠必干而细，饮食入胃，不能下行，故反而上吐矣。 



<目录>呕吐门

<篇名>寒邪犯肾大吐

属性：寒邪入肾宫，将脾胃之水，挟之尽出，手足厥逆，少腹痛不可忍，以热物熨之少快，否则寒冷欲死。不知者以 
为胃病，而乃肾病也。方用∶ 
附子（一个） 白术（四两） 肉桂（一钱） 干姜（三钱） 人参（三两） 
水煎服。 
下喉便觉吐定，煎渣再服，则安然如故矣。〔盖肾水养人，何能克心以死人？惟阴寒邪气，直入肾宫，则肾火 
外避，而诸邪挟众，逆犯心君，则不宁矣。所以必用附子、肉桂、干姜，一派辛辣之热药，而不必多用人参以定 
变，使诸药遍列分部，无非春温之气，自然寒邪散而吐止矣。〕 



<目录>呕吐门

<篇名>肾虚呕吐

属性：呕吐之症，人以为胃虚也，谁知是由于肾虚乎？故治吐不效，未窥见病之根也。方用∶ 
人参（三钱） 白术（五钱） 薏仁（五钱） 芡实（五钱） 砂仁（五粒） 吴茱萸（五分） 
水煎服。 
〔此方似乎治脾胃之药，不知皆治肾之味。方中取人参救胃之外，其余药品，俱入肾经，而不止留在脾也。肾 
火生脾，脾土生胃，胃气一转，呕吐自平，此治胃而用治肾之法，人知之乎？〕 



<目录>呕吐门

<篇名>脾虚胃吐

属性：胃吐由于脾虚，脾气不下行，自必上反而呕，补脾则胃 
安。方用∶ 
人参（三钱） 茯苓（三钱） 白术（五钱） 甘草（一钱） 肉桂（一钱） 神曲（一钱） 半夏（一钱） 砂 
仁（三粒） 
水煎服。 
此方治胃病以补脾土者，何也？盖胃为肾之关，关门之沸腾，由于关中之溃乱，然则欲使关外之安静，必先使关中 
之安宁。 
况用砂仁、半夏、神曲等味，全是止吐之品，有不奏功如神者乎？此脾胃双补法也。 



<目录>呕吐门

<篇名>肾寒吐泻

属性：肾寒吐泻，由于心寒胃弱，呕吐不已，食久而出是也。下利不已，五更时痛泻三、五次者是也。此症人以为脾胃之 
寒，服脾胃药而不效者，何也？盖胃为肾之关，脾为肾之海。胃气弱，不补命门之火，则心包甚寒，何以生胃土而消谷 
食？脾气弱，不补命门之火，则下焦虚寒，何以化糟粕而生精微？故补脾胃莫急于补肾也。方用∶ 
熟地（三两） 山萸（二两） 茯苓（三两） 人参（三两） 山药（四两） 附子（一两） 肉桂（一两） 五 
味子（一两） 吴茱萸（五钱） 
蜜丸，每日空心服五钱。 
〔此方之妙，全在用肾药居多，而脾胃药居少。尤妙在用热温之药，于补肾、补土之中，则火足而土健，谁知 
水足而生火乎？此种议论，举世未闻，岂徒托空言以示奇乎？实有至理存焉。试之无不效奏顷刻，愿世人加意此妙 
法也。〕 



<目录>呕吐门

<篇名>火吐

属性：此症若降火，则由脾而入于大肠，必变为便血之症，方用清火止泻汤∶ 
茯苓（一两） 人参（二钱） 砂仁（三粒） 黄连（三钱） 
水煎服。 



<目录>呕吐门

<篇名>寒吐

属性：此症若降寒，则又引入肾，而流于膀胱，必变为遗尿之症，法宜散寒止吐，方用止呕散寒汤∶ 
白术（二两） 人参（五钱） 附子（一钱） 干姜（一钱） 丁香（五分） 
水煎服。 
此方散寒而用补脾之品，则寒不能上越，而亦不得下行，势不得不从脐出也。 



<目录>呕吐门

<篇名>反胃

属性：人有食入而即出者，乃肾水虚不能润喉，故喉燥而即出也。方用∶ 
熟地（二两） 山萸（五钱） 山药（一两） 丹皮（三钱） 茯苓（五钱） 泽泻（三钱） 麦冬（五钱） 
五味子（一钱） 
水煎服。 



<目录>呕吐门

<篇名>反胃

属性：又有食久而反出者，乃肾火虚不能温脾，故脾寒而反出也。方用∶ 
熟地（二两） 山萸（一两） 山药（六钱） 丹皮（三钱） 茯苓（三钱） 泽泻（三钱） 附子（三钱） 肉 
桂（三钱） 
水煎服。 



<目录>臌症门

<篇名>水臌

属性：此症满身皆肿，按之如泥者是也。若不急救，水流四肢，不得从膀胱而出，则为死症矣。方用决流汤∶ 
黑丑（二钱） 甘遂（二钱） 肉桂（一两） 车前子（一两） 
水煎服。 
一剂而水流斗余，二剂而痊愈，断不可与三剂也，与三剂反杀之矣。盖牵牛、甘遂，最善利水，又加之肉桂、 
车前子，引水以入膀胱，利水而不走气，不使牛、遂之过猛也。二剂之后，须用五苓散调理二剂，再以六君子汤补 
脾可也。更须忌食盐三月，犯之则不救矣。 



<目录>臌症门

<篇名>气臌

属性：此症乃气虚作肿，似水而非水也，但按之不如泥耳。必先从脚面上肿起，后渐肿至身上，于是头面皆肿者有之， 
此之谓之气臌。宜于健脾行气之中，加利水之品。若以水臌治之，是速之死也。方用∶ 
白术（一两） 茯苓（一两） 人参（一钱） 甘草（一分） 山药（五钱） 肉桂（一分） 萝卜子（一钱） 
枳壳（五分） 薏仁（一两） 车前子（一钱） 神曲（一钱） 
水煎服。 
初服若觉有碍，久之自有大功，不过三十剂而痊愈矣。忌食盐三月，秋石亦忌。 



<目录>臌症门

<篇名>虫臌

属性：此症小腹作痛，四肢浮肿而未甚，面色红而有白点，如虫食之状，眼下无卧蚕微肿之形，是之谓之血臌，方用 
消虫神奇丹∶ 
雷丸（三钱） 当归（一两） 鳖甲（一两） 地栗粉（一两） 神曲（三钱） 茯苓（三钱） 车前子（五钱） 
白矾（三钱） 
水煎服。 
一剂下虫无数，二剂虫尽出而臌消，不必三剂。但病好后必须用六君子汤去甘草调理。 



<目录>臌症门

<篇名>血臌

属性：此症或因跌闪而瘀血不散，或因忧郁而结血不行，或因风邪而蓄血不散，留在腹中，致成血臌。饮食入胃，不 
变精血，反去助邪，久则胀，胀则成臌矣。倘以治水法逐之，而症非水，徒伤元气。倘以治气法治之，而症非气， 
徒增饱满。方用逐瘀荡秽汤∶ 
水蛭（炒萸为末，三钱） 当归（二两） 雷丸（三钱） 白芍（三钱） 红花（三钱） 枳壳（三钱） 
牛膝（三钱） 桃仁（四十粒） 
水煎服。 
一剂血尽而愈，切勿与二剂，当改用四物汤调理。于补血内加白术、茯苓、人参，补元气而利水，自然痊愈， 
否则恐成干枯之症。 
辨血臌，惟腹胀如臌，而四肢手足并无胀意也。 



<目录>水症门

<篇名>水肿

属性：此症土不能克水也。方用∶ 
牵牛（三钱） 甘遂（三钱） 
水煎服。 
〔一服则大泻水斗余，肿胀消尽，此则直夺其水势，而土得其平成也。……第服此二味之后，切不可食盐，一 
食盐则前病重犯，不可救矣。〕 
此症治法虽多，独此方奇效。其次，鸡屎醴亦效，鸡屎醴治血臌尤效。〔然鸡屎醴终不若此二味之神。盖鸡 
屎醴有毒，而此无毒也。〕 
一说前方用牛、遂各三钱，过于竣猛，不如用一钱，病去不伤本，不消再进，不失中和之道。 



<目录>水症门

<篇名>呃逆

属性：此症乃水气凌心包也。心包为水气所凌，呃逆不止，号召五脏之气，救水气之犯心也。治法当利湿分水，而呃 
逆自除也。方用止呃汤∶ 
茯神（一两） 薏仁（一两） 芡实（五钱） 丁香（五钱） 苍术（三钱） 白术（三钱） 人参（三钱） 
法半夏（一钱） 陈皮（一钱） 吴茱萸（三分） 
水煎服，二剂愈。 



<目录>水症门

<篇名>水结膀胱

属性：此症目突口张，足肿气喘，人以为不治之症也。〔殊〕不知膀胱与肾为表里，膀胱之开合，肾司其权也。故通 
其肾气，而膀胱自通矣。方用通肾消水汤∶ 
熟地（一两） 山萸（钱半） 山药（一两） 薏仁（一两） 茯神（五钱） 车前子（三钱） 肉桂（一钱） 
牛膝（一钱） 
水煎服。 



<目录>泄泻门

<篇名>火泻寒泻辨

属性：〔大泄之症，有火泻，有寒泻，然则将何以辨之？热与痛耳。 
火泻者，口必渴，舌必燥，甚则生刺也。胎必黄，或灰黑色，腹必痛而手不能按也。 
若寒泻者，口不渴，即渴亦不喜饮水，舌胎必白滑而不燥，腹痛喜手按，不按则苦是也。〕 



<目录>泄泻门

<篇名>火泻

属性：火泻，完谷不化，饮食下喉即吐，日夜有泄数十次，甚至百次者，人皆知其热也。然而热之生也，何故？生 
于肾中之水衰，不能制火，使胃土关门不能守于上下，所以直进而直出也。论其势之急迫，似乎宜治其标。然治其 
标，而不能使火之骤降，必须急补肾中之水，使火有可居之地，而后不至于上腾，方用∶ 
熟地（三两） 山萸（一两） 白芍（三两） 茯苓（一两） 车前子（一两） 甘草（一两） 肉桂（三分） 
水煎服。 
此方乃补肾之药，非止泻之品，然而止泻之妙，捷如桴鼓。〔盖肾水一生，肾火即降，顷刻应验，非好为奇 
谈，而乃据实理也。若正作胃虚有火治之，未尝无功，不若此方之捷也。〕 



<目录>泄泻门

<篇名>泻甚

属性：有一日泻五、六十行者，倾肠而出，完谷不化，粪门肿痛，如火之热，苟无以救之，必致立亡。方用截泻汤∶ 
薏仁（二两） 白芍（二两） 山药（一两） 车前子（一两） 茯苓（五钱） 泽膝（二钱） 黄连（五钱） 
人参（三钱） 甘草（二钱） 肉桂（三分） 
水煎服。 



<目录>泄泻门

<篇名>水泻

属性：水泻，〔乃脾气不温，〕方用∶ 
白术（一两） 车前子（五钱） 
水煎服。 
此方补肾健脾，利水去湿，治泻神效。〔白术、车前子，利腰脐而消水气。然而白术亦能健脾，脾健水湿自能 
分消，不必借重车前子。车前子能通窍而安脏气，亦不止分消水湿巳也。脏安则水湿之气自消，各有专能，又能分 
助，所以奏功如神耳。〕 



<目录>泄泻门

<篇名>水泻

属性：此症乃纯是下清水，非言下痢也。痢无止法，岂泻水亦无止法乎？故人患水泻者，急宜止遏，方用∶ 
白术（五钱） 茯苓（三钱） 车前子（一钱） 五味子（一钱） 生枣仁（一钱） 吴茱萸（五分） 
水煎服。 
〔此方止药少于补药，健脾去湿，水性分消，不收而自收也。〕 



<目录>泄泻门

<篇名>脾泻

属性：治脾泻，方用∶ 
上党参（四钱） 焦白术（二钱） 茯苓（二钱） 甘草（六分） 陈皮（八分） 砂仁（五分） 白扁豆（二钱） 
薏仁（三钱） 谷芽（三钱） 莲子肉（七个） 
水煎服。 
\x又方∶\x 
又治脾泄散，方用∶ 
焦白术（四两） 茯苓（三两） 甘草（一两） 陈皮（一两） 砂仁（七钱） 白扁豆（三两） 薏仁（四两） 
谷芽（三两） 莲子肉（四两） 
共为细末，每早服四钱，米汤或开水下。每服一钱，加人参末半分。如不用人参，则原方加上党参四两。 



<目录>痢疾门

<篇名>火邪内伤辨

属性：此辨痢疾之血色也。火邪之血，色必鲜红，脉必洪缓，口必渴而饮冷水，小便必涩而赤浊。 
内伤之血，色不鲜而暗紫，或微红淡白，脉必细而迟，或浮涩而空，口不渴，即渴而喜饮热汤；小便不赤不 
涩，即赤而不热不浊，此诀也。 



<目录>痢疾门

<篇名>血痢

属性：〔血痢者，乃肝经来克脾土也。虽因脾土之湿，又加暑热暗侵，瓜果内伤所致。然终因肝木太旺无制，凌脾土 
而然也。滋肝而平木，肝木得养，不来下克脾土，则土亦得养，而血痢自痊矣。〕 
〔血痢有腹痛，不痛之分∶痛者，乃火也；不痛者，乃寒也。〕。 



<目录>痢疾门

<篇名>血痢腹痛

属性：血痢腹痛者，火也。方用∶ 
归尾（一两） 白芍（一两） 黄连（三钱） 枳壳（二钱） 木香（二钱） 萝卜子（二钱） 甘草（一钱） 
水煎服。 



<目录>痢疾门

<篇名>血痢腹不痛

属性：血痢腹不痛者，寒也。方用∶ 
当归（三钱） 白芍（三钱） 槟榔（一钱） 枳壳（一钱） 萝卜子（一钱） 甘草（一钱） 
水煎服。 
前方治壮实之人，火邪挟湿者。此方治寒痢腹不痛者〔血痢虽有痛、不痛之分，其实火邪，而挟湿气也。 
论理二方俱可通用，而分痛、不痛，乃慎之也。二方出入减，各为神效，正不必畏首畏尾，一用之于痛，一用之于 
不痛也。盖火邪滞湿气于肠脾之际，不得奔下，未有不里急而后重也。妙在用当归、白芍而利之，则火邪利于直 
下，不止平肝木而救脾土也。〕 



<目录>痢疾门

<篇名>红白痢疾

属性：此症感湿热而成，红白相见，如脓如血，至危至急者也。苟用凉药止血，热药攻邪，俱非善治之法。方用∶ 
当归（二两） 白芍（二两） 槟榔（二钱） 枳壳（二钱） 广木香（一钱） 萝卜子（一钱） 甘草（二钱） 滑 
石（三钱） 
水煎服。 
一、二剂收功。此方妙在用归、芍二两之多，则肝血有余，不去克脾土，自然大肠有传送之功。加之枳壳、槟榔、 
萝卜子，俱逐秽去积之品，尤能于补中用攻。而滑石、甘草、木香，调达于迟速之间，不疾不缓，使瘀滞 
尽下也。其余些小痢疾，只用减半治之，无不奏功。此方不论红白痢疾，痛与不痛，服之皆神效。 
\x又方∶\x 
当归（一两） 黄芩（七钱） 苍术（一钱） 浓朴（一钱） 陈皮（一钱） 大腹皮（一钱） 
水二樽，煎一樽，顿服。 



<目录>痢疾门

<篇名>内伤血痢

属性：更有内伤劳倦，与中气虚寒之人，脾不摄血而成血痢，当用理中汤加木香、肉桂；或用补中益利汤加熟地、 
炒黑干姜，治之而始愈也。 



<目录>痢疾门

<篇名>久泻血痢

属性：经验久泻血痢，小腹作痛，神效方∶ 
秋梨（四两） 生姜（五钱） 趋树根皮（一两） 
共捣烂，夏布拧汁水，空心服之，立愈。 



<目录>痢疾门

<篇名>中暑痢疾

属性：夏日中暑，红白痢疾，方用∶ 
焦山楂（五钱） 红糖（五钱） 白糖（五钱） 白萝卜（一个） 藿香（钱半） 
水煎服。 
若为白痢，用红糖一两，若为红痢，用白糖一两。〔若为红白痢，即用上方〕。 



<目录>大小便门

<篇名>大便不通

属性：〔大便秘结者〕，人以为大肠燥甚也，谁知是肺气燥乎？盖肺燥则清肃之气，不能下行于大肠，而肾经之 
水，仅足以自顾，又何能旁流以润涸哉？方用∶ 
熟地（三两） 元参（三两） 升麻（三钱） 牛乳（一碗） 火麻仁（一钱） 
水二碗，煎六分，将牛乳同调服之，一、二剂必大便通矣。〔此方之妙，全不在润大肠而补肾，尤妙不止补 
肾，而且补肺；更妙不正补肺，而且升肺。〕盖大肠居于下流，最难独治，必须从肾〔经〕以润之，从肺〔经〕 
以清之，启其下窍，则上窍自然流动通利矣。此下病上治之法也。 



<目录>大小便门

<篇名>实症大便不通

属性：〔大便不通，亦多实症，上方乃治虚症之方耳。此方治实症，实有奇效。方用〕∶ 
大黄（五钱） 归尾（一两） 升麻（五分） 蜜（半杯） 
水煎服。 
此方大黄泄利，当归以润之，仍以为君，虽泄而不至十分猛烈，不致有亡阴之弊。况有升麻以提之，则泄中有 
留，又何必过虑哉？ 



<目录>大小便门

<篇名>虚症大便不通

属性：〔凡久病之后，大便一月不通者，不必性急，止补其真阴，使精足自生血，血足以润肠，大便自出，不可视为 
报本之病，而速其愈也。〕方用∶ 
熟地（一两） 元参（一两） 当归（一两） 川芎（五钱） 桃仁（十粒） 火麻仁（一钱） 大黄（一钱） 
红花（三分） 蜜（半杯） 
水煎服。 
〔此方妙在用熟地、元参、当归以生阴血，少加麻仁、大 
黄以润肠下行，此正末治其闭结，而不急急以通之也。〕 



<目录>大小便门

<篇名>小便不通

属性：〔小便不通，乃膀胱之病〕，膀胱之气化不行，小便即不能出。小便闭塞，治膀胱之经而已矣，然而治法全 
不在治膀胱也。方用∶ 
人参（三钱） 莲子（三钱） 茯苓（三钱） 甘草（一钱） 肉桂（一钱） 白果（二钱） 车前子（一钱） 
王不留（一钱） 
水煎服。 
此方妙在用人参、肉桂。盖膀胱必得气化而始出。气化者何？心胞络之气也。〔膀胱必得心包络之气下行，而 
水路始能出。〕既用参、桂，而气化行矣，尤妙在用白果，人多不识此意。白果通任、督之脉，又走膀胱，（引 
参、桂之气，直奔于膀胱之中），况车前子，王不留尽是下泄之药，服之而前阴有不利者乎？ 



<目录>大小便门

<篇名>肾虚小便不通

属性：小便不通，方用∶ 
熟地（一两） 山萸（四钱） 丹皮（一钱） 山药（一钱） 肉桂（一钱） 车前子（一钱） 泽泻（一钱） 茯 
苓（二钱） 
此方〔即七味地黄汤〕，妙在不去通小便，而专治肾水。肾中有水，而膀胱之气自行矣。盖膀胱之开合，肾司其 
权也。 



<目录>大小便门

<篇名>大小便不通

属性：方用∶ 
头发烧灰研末，用三指一捻，入热水半碗，饮之立通。 
\x又方∶\x 
蜜一茶杯，皮硝一两，大黄一钱，黄酒一杯，煎一处，温服甚效。 
按∶上二方，《方论》、《男科》、《石室秘录》均同。皮硝用一两，慎之。 



<目录>大小便门

<篇名>尿方

属性：为风寒湿气伤者，用此方∶ 
小茴香二两，用上好真酒（即二锅头烧酒）一大碗，猪尿泡一个，将茴香（微炒）、真酒装入泡内，将口控 
（捆）好，砂锅内用水上火煮，以酒尽为度，取出晒于研末，每服三钱，红糖水冲服。 
又方∶因人事过多伤者，用此方∶ 
川军三钱研末，用鸡子一个，包入泥内，上火烧之，以熟为度，去皮、黄，将川军末与鸡白共为一处和丸，梧 
子大，每服二钱，真酒送下。连造三次，服完痊愈矣。 
\x又方∶\x 
川军三钱，牡蛎三钱，芡实三钱，共为细末，用鸡清和丸，梧子大，每服三钱，开水送下，分三日用，服完即 
愈。 
\x又方∶\x 
用八味丸原方，加白果七个，水煎服，三、五服即愈。 



<目录>痛疼门

<篇名>论诸痛治肝

属性：〔凡人〕手痛，足痛，心腹痛，一身而众处皆痛，将何以治？治肝为主。盖肝气一舒，诸痛自愈。不可头痛救头， 
足痛救足也。方用∶ 
当归（二钱） 白芍（五钱） 柴胡（一钱） 茯苓（五钱） 苍术（二钱） 甘草（一钱） 薏仁（五钱） 
栀子（一钱） 陈皮（一钱） 
水煎服。 
此方逍遥散之变方也，舒肝而又去湿，去火，治一经而诸经无不愈也。 



<目录>痛疼门

<篇名>肩背痛

属性：\x两臂肩膊痛\x 
〔臂与肩膊痛，〕乃手经之病，肝气之郁也。方用∶ 
当归（三两） 白芍（三两） 柴胡（五钱） 陈皮（五钱） 白芥子（三钱） 羌活（三钱） 半夏（三钱） 秦 
艽（三钱） 附子（一钱） 
水六碗，煎沸，取汁一碗，入黄酒服之，一醉而愈。 
此方妙在用白芍为君以平肝〔舒〕木，不来侵克脾胃之气，而羌活、柴胡又善去风，直走手经之上；秦艽亦是风药， 
而兼附子攻邪，邪自退出；半夏、陈皮、白芥子祛痰圣药；风邪去而痰不留；更得附子无经不达，而其痛如失也，〔自然 
一醉而愈〕。 
\x背骨痛\x 
此症乃肾水虚耗，不能上润于脑，则河车之路，干涩而难行，故作痛也。方用∶ 
熟地（一两） 山萸（四钱） 黄 （一两） 白术（五钱） 茯苓（三钱） 麦冬（二钱） 五味子（一钱） 防 
风（五分） 附子（一分） 
水煎服。 
（二剂膀胱之水道通，而背脊之痛亦失矣。）此方补气补水，去湿去风，润筋滋骨，何痛之不愈哉？ 
\x胸背手足颈项腰膝痛\x 
筋骨牵引，坐卧不得，时时走易不定，此是痰涎伏在心膈上下，或令人头痛，夜间喉中如锯声，口流涎唾，手 
足重，腿冷。但用控涎丹，不足十剂，其疾如失矣。 



<目录>痛疼门

<篇名>胁痛

属性：\x胁痛\x 
此乃肝病也，故治胁痛者，必须平肝，平肝必须补肾，肾水足而肝气有养，不治胁痛而胁痛自平也。方用肝 
肾兼资汤∶ 
熟地（一两） 山萸（五钱） 当归（一两） 白芍（二两） 白芥子（三钱） 黑栀子（一钱） 甘草（三钱） 
水煎服。 
\x左胁痛\x 
左胁痛，肝经受邪也。方用∶ 
黄连（三钱，吴茱萸炒） 柴胡（一钱） 青皮（一钱） 桃仁泥（一钱） 枳壳（一钱） 当归（一钱） 
川芎（八分） 红花（五分） 
水煎食远服。 
有痰加陈皮、半夏。 
\x右胁痛\x 
右胁痛，邪入肺经也。方用∶ 
片姜黄（二钱） 枳壳（二钱） 桂心（二分） 陈皮（五分） 半夏（五分） 炙草（五分） 
水煎服。 
\x左右胁俱痛\x 
〔左右胁俱痛者〕，方用∶ 
柴胡 青皮 当归 川芎 白芍 龙胆草 枳壳 香附 砂仁 甘草 木香 
姜水煎服。（原缺分量） 
\x两胁走注痛\x 
两胁走注痛而有声者，痰也。二陈汤（陈皮、半夏、茯苓、甘草）去甘草，加∶ 
枳壳 砂仁 木香 青皮 苍术 香附 茴香 
水煎服。（原缺分量） 
\x两胁有块痛\x 
左肋有块作，是死血也。右胁有块作痛；是食积也。遍身作痛，筋骨尤甚，不能伸屈，口干目赤，头眩痰壅， 
胸膈不利，小便短赤，夜间殊甚。又遍身作痒如虫行，人以为风也，而不知肝、肾气虚而热也，用六味地黄汤 
（熟地、山萸、丹皮、山药、茯苓、泽泻）加栀子，柴胡，是乃正治也。三剂后见效。 
\x胁痛身热\x 
胁痛身热者，劳也。用补中益气汤（人参、白术、陈皮、柴胡、升麻、当归、黄 、甘草）加川芎、白芍、青 
皮、砂仁、枳壳、茴香，去黄 ，水煎服。（原缺分量） 
\x胁痛咳嗽\x 
咳嗽气急，脉滑敉者，痰结痛也。方用∶ 
栝蒌仁 枳壳 白芥子 青皮 茴香 
水煎服。（原缺分量） 



<目录>痛疼门

<篇名>心腹痛

属性：\x心痛辨\x 
心痛之症有二，一则寒邪侵心而痛，一则火气焚心而痛。 
寒气侵心者，手足反温；火气焚心者，手足反凉；以此辨之最得矣。心不可使痛，或寒、或火，皆冲心包耳。 
\x寒痛\x 
\x寒痛方用∶\x 
良姜（三钱） 肉桂（一钱） 白术（三钱） 草乌（一钱） 贯仲（三钱） 甘草（一钱） 
水煎服。 
\x热痛\x 
\x热痛方用∶\x 
炒栀子（三钱） 白芍（五钱） 柴胡（一钱） 半夏（一钱） 甘草（一钱） 
水煎服。 
\x心口痛\x 
〔此症方用〕∶ 
大枣（一个，去皮核） 胡椒（七个） 
共捣烂和匀，米汤送下即愈。 
\x又方∶\x 
一个乌枚两个枣，七个杏仁一块捣，男酒女醋送下去，不害心痛直到老。 
\x久病心痛\x 
〔心痛，人以为病在心也。不知〕心乃神明之君，一毫邪不可干犯，犯则立死。〔人病心痛〕，终年累月而不 
愈者，〔非心痛也〕，乃邪犯心包络也。但邪有寒热之辨∶〔寒邪之犯〕必恶寒，见水如仇雠，火慰之则快。方用∶ 
苍术（二钱） 白术（五钱） 当归（一两） 肉桂（一钱） 良姜（一钱） 
水煎服。 
〔此寒邪犯包络之方也。〕 
〔更有热邪来犯包络者，热邪之犯〕，见水喜悦，手按之而转痛也。方用∶ 
白芍（一两） 炒栀子（三钱） 当归（三钱） 生地（五钱） 陈皮（八分） 甘草（一钱） 
水煎服。 
寒热二症，皆责之于肝也。肝属木，心属火，木衰不能生火，则包络寒矣，是宜补肝而邪自退。若包络之热， 
亦由于肝经之热也，泻其肝木，而火自消矣。 
\x火结腹痛\x 
人有腹中痛不可忍，按之愈痛，口渴，饮以凉水，则痛少止，少倾，依然大痛，此火结在大小肠也。若不急 
治，一时气绝，方用定痛如神汤∶ 
栀子（三钱） 白芍（五钱） 茯苓（一两） 苍术（三钱） 大黄（一钱） 浓朴（一钱） 甘草（一钱） 
水煎服。 
此方舒肝经之气，利膀胱之水，泻火逐瘀。 
\x冷气腹痛\x 
冷气心腹痛，方用火龙丹∶ 
硫黄（一两，醋制） 胡椒（一钱） 白矾（四钱） 
醋打荞麦面为丸，桐子大，每日服二十五丸，米汤下。 
\x痞块腹痛\x 
腹中有痞块，一时发作而痛，不可手按者，方用∶ 
枳实（一两） 白术（二两） 马粪（五钱） 
炒焦酒煎服。 
〔盖马粪最能安痛，又不伤气，且能逐邪而化物，况又与枳实同用，则积块日消，然而徒消其积，未免恐伤脾 
阴，又佐以白术二两，大健其脾气，则马粪与枳实，可以施其祛荡之功，此堕治之妙法也。 
\x胃气痛\x 
人病不能饮食；或能饮食而不消化，作痛作满，或兼上吐下泻，此肝木来克脾土也。〔平其肝木，则脾胃之土 
得养，而前症俱愈矣。〕方用∶ 
当归（二钱） 白芍（三钱） 柴胡（二钱） 茯苓（三钱） 白术（三钱） 甘草（一钱） 白芥子（一钱） 
水煎服。 
有火加栀子二钱，无火加肉桂二钱，有食加山楂三钱；伤米食加枳壳一钱、麦芽一钱；有痰加半夏一钱。（方中 
虽有白术、茯苓，乃脾胃之品，然其性亦能入肝。白芍、当归、柴胡，则纯是肝经之正药，有此三味直入肝经，则 
各药无不尽入肝以平木，木平则脾胃之土安然，遂有食则化食，有痰则祛痰，有火则散火，有寒则去寒，有不功效 
立奏者乎？此右病而左治之一法也。） 
\x食生冷心脾痛\x 
治食生冷心脾痛，方用∶ 
用陈吴茱萸五、六十粒，水一大盏，煎取汁去滓，入平胃散三钱，再煎热服。 



<目录>痛疼门

<篇名>腰腿痛

属性：\x湿气腰痛\x 
腰痛而不能俯者，湿气也。方用∶ 
柴胡（一钱） 泽泻（一钱） 猪苓（一钱） 防己（二钱） 白术（五钱） 
肉桂（三分） 白芥子（一钱） 山药（三钱） 甘草（五分） 
水煎服。 
此方妙在入肾而去湿，不是入肾而补水，初痛者，一二剂可以奏功。日久者，必多服为妙。 
\x风寒腰痛\x 
腰痛而不直者，风寒也。方用逍遥散加防己二钱，一剂可愈。若日久者，当加杜仲一两，改用白术二钱，酒煎 
服，十剂即愈。 
\x肾虚腰痛\x 
肾经之病，如腰之痛，方用∶ 
熟地（三两） 白术（三两） 胡桃仁（二钱） 杜仲（一两，盐水炒） 破故纸（一两，盐水炒） 
蜜丸，每日空心白水送下一两，服完自愈。如未痊 
愈，再服一料可愈。 
\x又方\x 
肾虚腰痛，方用∶ 
杜仲酒浸透，炙干为末，无灰酒调下。每服一、二钱。 
\x脾湿腰痛\x 
凡痛不止者，肾经之病，乃脾湿之故。方用∶ 
白术（四两） 薏仁（三两） 芡实（二两） 
水六碗，煎一碗，一气饮之。 
此方治梦遗之症，亦神效。 
〔此方之妙，在用白术以去腰脐之湿气，而薏仁，芡实又为去湿之味，湿去而腰脐自利，自无痛楚矣。〕 
\x腰腿筋骨痛\x 
此症方用养血汤∶ 
当归（一钱） 生地（一钱） 肉桂（一钱） 牛膝（一钱） 杜仲（一钱） 破故纸（一钱） 茯苓（一钱） 
防风（一钱） 山萸（二钱） 土茯苓（二钱） 核桃仁（二个） 川芎（五分） 甘草（三分） 
水酒煎服。 
\x腰痛足亦痛\x 
腰痛，足亦痛，方用∶ 
黄 （半斤） 防风（五钱） 茯苓（五钱） 薏仁（五钱） 杜仲（一两） 车前子（三钱） 肉桂（一钱） 
水十碗，煎二碗，入黄酒内，〔一醉而愈。以上皆风入四肢、头上、背间、腰以下也。借黄酒一味，无经不 
达，弘其药味，而直入病中也。此所谓完全治法也。〕 
腰足痛，明系是肾虚而气衰，〔不能运动〕，更加之湿，自必作楚。〔此方〕妙在不补肾而单益气，盖气足则 
血生，血生则邪退。又助之茯苓、薏仁、车前之类去湿，去湿而血活矣。况又有杜仲之健肾，肉桂之温肾，防风之 
荡风乎？〔相畏而相使，相佐而相成，必然之理也。〕 
\x寒湿腿痛\x 
此症身不离床褥，伛偻之状可掬，乃寒湿之气侵也。方用∶ 
白术（五钱） 芡实（三钱） 茯苓（一两） 荜 （一两） 肉桂（一钱） 杜仲（三钱） 薏仁（二两） 
水煎服。 
日日服之，不必改方，久之自奏大功。 
〔此方之妙，妙在薏仁能入骨而去水，加芡实健脾以去湿，不使湿以增湿，而牛膝、荜 又是最利双足之品；且 
加肉桂引经，直入骨中，湿有不去，痛有不止者乎？〕 
\x伤风腿痛\x 
〔此症〕方用∶ 
蒜瓣（三钱） 荆芥（三钱） 防风（三钱） 红花（三钱） 地骨皮（三钱） 川乌（三钱） 草乌（三钱） 
乳香（三钱） 没药（三钱） 
透骨草钱半煎汤洗毕，火干，覆被见汗即愈。如未效，再洗二、三次。 
\x腰腿痛\x 
〔此症〕方用木耳丸∶ 
莴苣子（四两） 枸杞子（四两） 白木耳（半斤） 蜜丸（每服二钱）。 
此方《方论》有，《男科》无。 



<目录>痛疼门

<篇名>手足痛

属性：〔手足之痛者，人以为脾经之热，不知非脾热也，乃肝木之郁结也。散其郁气，则手足之痛自去矣。〕方用 
逍遥散加∶ 
栀子（三钱） 半夏（二钱） 白芥子（二钱） 
水煎服。 
二剂其痛如失。盖肝木作祟，脾气不敢当其锋，气散于四肢，结而不伸，所以作楚。今一旦平其肝气，则脾气 
自舒矣。〔脾气舒而痛在手足，有不尽除者乎？〕 
\x足弱\x 
此病不能步履，人以为肾水之虚，谁知由于气虚而不能运动乎？方用补中益气汤加∶ 
牛膝（三钱） 石斛（五钱） 黄 （一两） 人参（三钱） 
水煎服。 
〔三剂即足生力，四剂可以步履矣。盖人参、 术，皆补气之圣药，而牛膝、石斛，亦健足之神剂，所以用之 
而历成也。〕 
\x筋缩\x 
凡人一身之筋脉，不可有病，病则筋缩而身痛，脉涩而体重矣。然筋之舒在于血和，而脉之平则于气足。故 
治筋必须先治血，而治脉必须先补气。人若筋急拳缩，伛偻而不能立，俯仰而不能直者，皆筋病也。方用∶ 
当归（一两） 白芍（五钱） 薏仁（五钱） 生地（五钱） 元参（五钱） 柴胡（一钱） 
水煎服。 
此方奇在用柴胡一味，入于补血药中，盖血亏则筋病，用补血药以治筋宜矣，何以又用柴胡以散之？不知肝 
为筋之主，筋乃肝之余，肝气不顺，筋自缩急，〔甚而伛偻〕，今用柴胡以舒散之，郁气既除，而又济之大剂补 
血之品，则筋自得其养〔而宽，筋宽则诸症悉愈矣。〕 



<目录>麻木门

<篇名>麻木

属性：凡麻木是湿痰死血也，用四物汤加陈皮、半夏、茯苓、白芥子、桃仁、红花、甘草，水煎服，入竹沥、姜汁服。 



<目录>麻木门

<篇名>手麻木

属性：此乃气虚而寒湿中之，如其不治，三年后必中大风。方用∶ 
人参（二钱） 白术（五钱） 黄 （五钱） 防风（五分） 陈皮（五分） 
桂枝（五分） 甘草（一钱） 
水煎服。 
〔方中黄 、人参、白术，俱补气去湿之药；防风乃去风之品，必得桂枝始能入于手经也。经络既清，自能奏 
功也。〕 



<目录>麻木门

<篇名>十指麻木

属性：十指皆麻，面目失色，此亦气虚也。治以补中益气汤加木香、麦冬、香附、羌活、乌药，防风，水煎服，三剂可愈。 



<目录>麻木门

<篇名>手足麻木

属性：〔双足麻木，不能履地；双手麻木，不能执物是 
也。〕方用四物汤加∶ 
人参、白术、茯苓、陈皮、半夏、桂枝、柴胡、羌活、防风、秦艽、牛膝、炙草、姜枣引，水煎服，四剂愈。 



<目录>麻木门

<篇名>腿麻木

属性：凡腿麻木沉重，方用导气汤∶ 
黄 （二钱） 甘草（钱半） 青皮（一钱） 升麻（五分） 柴胡（五分） 归尾（五分） 泽泻（五分） 
陈皮（八分） 红花（少许） 五味子（三十粒） 
水煎温服，甚效。 



<目录>麻木门

<篇名>两手麻木困倦嗜卧

属性：两手麻木，四肢困倦，怠惰嗜卧，此乃热作元气也。方 
用人参益气汤∶ 
人参（一钱） 黄 （二钱） 甘草（一钱） 炙草（五分） 柴胡（七分） 白芍（七分） 升麻（五分） 
五味子（卅粒） 生姜（三片） 大枣（二枚） 
水煎温服。 



<目录>麻木门

<篇名>浑身麻木

属性：凡人浑身麻木不仁，两目羞明怕日，眼涩难开，视物昏花，睛痛亦治，方用神效黄 汤∶ 
黄 （一钱） 陈皮（五分） 人参（八分） 白芍（一钱） 蔓荆子（二分） 炙甘草（四分） 
水煎服，如有热，加黄柏三分。 



<目录>麻木门

<篇名>麻木痛

属性：风寒湿三气合而成病，客于皮肤肌肉之间，或痛、或 
麻木，方用∶ 
牛皮胶（二两） 南星（五钱） 姜汁（半碗） 
共熬膏，摊贴，再用热鞋底熨之。加羌活、乳香、没药更妙。 



<目录>浊淋门

<篇名>二浊五淋辨

属性：浊、淋二症，俱小便赤也。浊多虚，淋多实，淋痛、浊不痛为异耳。浊、淋俱属热症，大约属湿痰下陷及脱精所致。 
惟其有痛，大约纵淫欲火动，强留败精而然，不可混治。 



<目录>浊淋门

<篇名>淋症

属性：〔此症〕方用五淋散∶ 
淡竹叶（二钱） 赤茯苓（一钱） 芥穗（一钱） 车前子（五钱） 灯心（一钱） 
水煎服。 



<目录>浊淋门

<篇名>浊症

属性：〔此症〕方用清心莲子饮∶ 
石莲子（二钱半） 人参（二钱半） 黄 （一钱半） 地骨皮（一钱半） 车前子（一钱半） 赤茯苓（二钱） 
黄芩（一钱半） 麦冬（一钱半） 甘草（五分） 
水煎服。 



<目录>肾病门

<篇名>阳强不倒

属性：此虚火炎上，而肺金之气不能下行故耳。若用黄柏、知母，煎汤饮之，立时消散。然自倒之后，终年不能 
重振、是亦苦也。方用∶ 
元参（三两） 麦冬（三两） 肉桂（三分） 
水煎服。 
此方妙在元参以泻肾中之火，肉桂入其宅，麦冬助肺金之气，清肃下行，以生肾水，水足则火自息矣，不求 
倒而自倒也。 



<目录>肾病门

<篇名>阳痿不举

属性：阳痿而不振者，乃平日过于琢削，日泄其肾中之水，而肾中之火，亦日消也。盖水去而火亦去，必然之理。 
如一家人口，厨下无水，何以为炊？必有水而后取柴炭以煮饭，不则空铛也。方用∶ 
熟地（一两） 山萸（四钱） 远志（一钱） 巴戟（一钱） 肉苁蓉（一钱） 杜仲（一钱） 肉桂（二钱） 
茯神（二钱） 人参（三钱） 枸杞（三钱） 白术（五钱） 
水煎服。 
〔一剂起，二剂强，三剂妙。此方用熟地于补水之中则火起，而不愁炎烧之祸，自然煮汤可饮，煮米可食， 
断不致焦釜沸干，或虞爆碎也。〕 



<目录>肾病门

<篇名>疝气

属性：此症方用去铃丸∶ 
生姜一斤，将姜汁入茴香内浸一宿，入青盐二两，和匀，同炒研为米，酒糊为丸，每服三十丸，温酒或米饮 
送下。 



<目录>肾病门

<篇名>肾子痛

属性：肾子大痛，方用∶ 
泽泻（一钱） 陈皮（一钱） 赤茯苓（一钱） 丹皮（五分） 小茴香（五分） 枳壳（五分） 苍术（五分） 
山楂（四分） 苏梗（四分） 
姜、水煎服。 
\x又方\x 
酒炒大茴香、酒炒小茴香、赤石脂（ ）、广木香，各等分，研末和匀，乌梅肉捣烂为丸，如梧子大，空心每 
服十五丸，葱、酒汤送下，立效。 



<目录>肾病门

<篇名>偏坠

属性：此症方用∶ 
小茴香、猪苓等分，微炒为末，空心盐水冲服（原缺分量）。 
又热盐熨，甚神效。 



<目录>杂方

<篇名>统治诸疮

属性：方用∶ 
天花粉（五钱） 生甘草（二两） 金银花（四两） 蒲公英（二两） 当归（二两） 
水煎服。 
二剂痊愈。此方消毒，大有奇功，诸痈诸疽，不论部位，皆治之。〔金银花能内消疮毒，然非多用，则力轻难 
以成功。生甘草一味，已足解毒，况又用之于金银花内，益足以散邪而益正，蒲公英阳明经药也，且能散结逐邪； 
天花粉消痰圣药；当归活血，是其专功，今血活而痈自愈。此方之所以奇而肆也。〕 



<目录>杂方

<篇名>疮毒

属性：〔治小疮毒，如神，方用∶〕 
金银花（一两） 当归（一两） 蒲公英（一两） 荆芥（一钱） 连翘（一钱） 甘草（三钱） 
水煎服。 
〔一剂轻，二剂消，三剂愈。此明治之妙法，人亦宜知之，不可忽也。头上疮最不可用升药，切忌切忌！下病宜 
升，而上病不宜升也。头上疮最宜用降火之药。〕 



<目录>杂方

<篇名>头面上疮

属性：治头面上疮，方用∶ 
金银花（二两） 当归（一两） 川芎（五钱） 桔梗（三钱） 蒲公英（三钱） 黄芩（一钱） 甘草（五钱） 
水煎服。 
二剂全消。治头面上疮，不可用升提之药，最宜用降火之药，切记之。 



<目录>杂方

<篇名>黄水疮

属性：〔凡毒水流入何处，即生大水泡疮，名为黄水疮，手少动之即破，此热毒郁于皮毛也，当以汤洗之即愈。方 
用∶〕 
雄黄（五钱） 防风（五钱） 
〔二味用水十碗，煎数沸，去滓取汁，洗疮上即愈。〕 



<目录>杂方

<篇名>身上手足疮疽

属性：身上手足之疮疽，方用∶ 
金银花（三钱） 当归（一两） 蒲公英（三钱） 天花粉（五钱） 甘草（三钱） 芙蓉叶（七片，如无叶，用 
根三钱） 
水煎服。 



<目录>杂方

<篇名>腿上湿疮

属性：治腿上湿疮方∶ 
榆条（一两） 椿条（一两） 桑条（一两） 槐条（一两） 荆芥（一两） 当归（一两） 葱胡（一摄） 蒜 
瓣（一摄） 川椒（一撮） 水十碗，煎五碗洗。洗后，敷以银杏散∶ 
银朱（一两） 杏仁（五钱） 京粉（五钱） 研细末。 



<目录>杂方

<篇名>疥疮

属性：〔皮毛治法者，感轻之症，病未深入营卫，从皮毛上治 
之也。如疥疮、黄水疮、痱疮，此等之症，不必用汤药。疥疮用∶〕 
大枫子（三钱） 人言（一钱） 核桃仁（三钱） 水银（一钱） 
研为细末，捣为六丸，晚间于心窝上，用一丸以手旋转之，一夜一丸。病轻者用三、四丸即愈，病重者再配一 
料可愈。 



<目录>杂方

<篇名>阴虚双蛾

属性：阴虚双蛾，方用∶ 
附子（一钱），盐水炒，每用一片，含口中，后以六味地黄汤，大剂饮之。 
外治法∶ 
引火下行，用附子一个为末，醋调，贴涌泉穴。或吴茱萸一两、白面五钱，水调，贴涌泉穴。急针刺少高，则 
咽喉有一线之路矣。 



<目录>杂方

<篇名>洗眼仙方

属性：防风（五分） 硼砂（一厘） 胆矾（二厘半） 
同煎水洗之立愈。 



<目录>杂方

<篇名>洗眼奇方

属性：方出《道藏》，不论瞽目、犯土、云雾、风眼、火眼、昏花，久洗自明。〔方〕用∶ 
皮硝（六钱） 桑白皮（一两） 
水煎。 
每遇日期，热洗数十次。正月初五、二月初二、三月初三、四月初九、五月初五、六月初四、七月初三、八月 
初十、九月十二、十月十二，十一月初四、十二月初四。 
以上吉星日子，乃通光明也。其方千金不易，屡用屡效。 



<目录>杂方

<篇名>明目补肾方

属性：小红枣（十二枚，冷水洗净去核） 甘枸杞（三钱） 马料豆（四钱） 
水二碗，煎一碗，早晨空心连汤共食之。 



<目录>杂方

<篇名>饮砒毒

属性：用生甘草三两，（水煎汤），加羊血半碗，和匀饮之，立吐而愈。若饮之不吐，速用∶ 
大黄（二两） 甘草（五钱） 白矾（一两） 当归（三两） 
水煎汤数碗饮之，立时大吐即生。 



<目录>杂方

<篇名>破伤风

属性：破伤风，方用∶ 
蝉退（蜕）去净头足，为末五钱，用好酒一碗，煎滚，入末调匀，服之立效。 



<目录>杂方

<篇名>喉闭

属性：治喉闭方∶ 
用梧桐子一、二十粒，研细，少加醋，服下痰去自愈。 



<目录>杂方

<篇名>疯狗咬伤

属性：方用∶ 
手指甲焙黄为末，黄酒冲服，发汗即愈。忌房事百日。 



<目录>杂方

<篇名>时行瘟病

属性：急治时行瘟病，方用∶ 
藿香（二钱） 紫苏（钱半） 苍术（钱半） 赤茯苓（三钱） 白芷（一钱） 陈皮（钱半） 姜川朴（一钱） 
姜半夏（钱半） 碎乌梅（四个） 槟榔（一钱） 桔梗（一钱） 引加生姜（三片） 大枣三枚，水三杯， 
煎一杯，温服。 



<目录>杂方

<篇名>人马平安散

属性：明雄黄（一钱） 朱砂（一钱） 冰片（一分三厘） 麝香（一分五厘） 
共为细末，瓷瓶收贮。 
治男女大小心口臌闷，水泻痢疾，心腹痛疼等症。用骨簪，男点左眼，女点右眼，点之即愈。兼治牛马猪羊等 
畜。 



<目录>杂方

<篇名>五子衍宗丸

属性：男服此药，添精补髓，疏利肾气，不问下焦虚实寒热，服之自能和平∶旧称古今第一种子方。有能世世服此 
药，子孙蕃衍。 
枸杞子（八两） 菟丝子（八两） 车前子（二两） 五味子（二两） 覆盆子（四两） 
上药俱选地道精新者，焙晒干，共为细末，炼蜜为丸，梧桐子大，每空心服九十丸，上床时服五十丸，白汤 
或盐汤送下；冬月用温酒送下。 



<目录>杂方

<篇名>百子附归丸

属性：女服此药，调经养血，安胎顺气。不问胎前产后，经事参差，有余不足诸症，悉皆治之，殊益胎嗣。此本太仆 
吏鲍璧，台州人，其妻三十年不育，忽经事不至者十月，腹臌大无病，皆谓妊娠，一日忽产恶物盈桷，视之皆败痰 
积血。后服此方，不期年生一子。张云∶彼尝以此二方（即上方及此方）与人，服无不应者。 
阿胶（二两） 蕲艾（二两） 当归（二两） 川芎（二两） 白芍（二两） 熟地（二两） 香附（二两） 
杵成米粒样，水、醋各浸一宿，晒，焙干为十二两，研为细末。用大陈石榴一枚，连皮捣碎，东流水（即河水） 
三升熬，去滓，面糊为丸，梧子大，每服百丸，空心陈醋点汤下。 



<目录>杂方

<篇名>手汗

属性：〔人有手汗出者〕，洗法用∶ 
黄 （一两） 葛根（一两） 荆芥（三钱） 防风（三钱） 
水煎汤一盆，热熏而温洗，三次即无汗，〔神方也〕。 



<目录>杂方

<篇名>疟疾

属性：疟疾方用遇仙丹∶ 
生大黄（六两） 槟榔（三两） 三棱（三两） 莪术（三两） 黑丑（三两） 白丑（三两） 木香（二两） 甘 
草（一两） 
共为细末，水丸，樱桃大。 
如遇发日，清晨温水化下三、四丸，药行后以温米饭补之。忌腥冷、荞面等物。孕妇勿服。 



<目录>

<篇名>女科杂方

属性：先生本有《女科》传世，此数条《女科》未载，故存之。为保持《方论》、《男科》原貌，故应保留之。 



<目录>女科杂方

<篇名>白带

属性：产前无带也，有则难产之兆。即幸而顺生，产后必有血晕之事，方用∶黑豆三合，水三碗，煎汤二碗，入白 
果十个，红枣十个，再煎一碗，入∶ 
熟地（一两） 山萸（四钱） 山药（四钱） 丹皮（二钱） 茯苓（三钱） 泽泻（二钱） 薏仁（四钱） 
再加水二碗煎服。 
一剂止，二剂永不白矣。亦通治妇人白带无不神效。 



<目录>女科杂方

<篇名>血崩

属性：归身（一钱） 生地钱（二分） 蒲黄（三分） 地榆（三分） 丹皮（五分） 木通（五分） 焦白术（一钱） 
桔红（七分） 香附（五分） 三七根（五分） 生姜（三片） 黄酒（一樽） 水（一樽） 
煎九分，空心服。 



<目录>女科杂方

<篇名>子悬

属性：此乃胎热，子身不安，欲立起于胞中，故若悬起之象。若作气盛治之，立死矣。方用∶ 
人参（二钱） 白术（五钱） 茯苓（二钱） 黄芩（三钱） 白芍（五钱） 当归（二钱） 熟地（一两） 
生地（二钱） 杜仲（一钱） 
水煎服。 
此皆利腰脐之圣药，少加黄芩，则胎寒而自定矣。 



<目录>女科杂方

<篇名>胎漏胎动

属性：此两症俱气血不足之故，方用∶ 
人参（二钱） 白术（五钱） 茯苓（一钱） 甘草（一钱） 熟地（五钱） 山萸（二钱） 山药（二钱） 
当归（一钱） 杜仲（一钱） 枸杞子（一钱） 麦冬（二钱） 五味子（五分） 
水煎服。 
此方不寒不热，安胎之圣药也。胎动为热，不动为寒。 



<目录>女科杂方

<篇名>产门疮，

属性：方用∶ 
炒黄柏（三钱） 蚯蚓粪（三钱） 白薇（三钱） 乳香（三钱） 铅粉（三钱） 潮脑（三钱） 轻粉（五分） 
冰片（五分） 儿茶（二钱） 麝香（三分） 
共为细末调匀擦疮 
此方通治诸疮亦可，治产门疮最效。 



<目录>女科杂方

<篇名>产门痛痒

属性：产门非痛即痒，下方可以兼治∶ 
当归（一两） 白芍（五钱） 柴胡（一钱） 茯苓（五钱） 栀子（三钱） 楝树根（五分） 
水煎服。 



<目录>女科杂方

<篇名>横生倒养

属性：气血之亏也，气血既亏，子亦无力，不能转身而出， 
遂先出手足，必以针刺之，痛而缩入，急用∶ 
人参（一两） 当归（三两） 川芎（二两） 红花（三钱） 
煎汤灌之。 



<目录>女科杂方

<篇名>产后治法

属性：产后以补气血为主，方用∶ 
人参（三钱） 当归（一两） 川芎（五钱） 黑荆芥（一钱） 益母草（一钱） 
水煎服。 
有风，加柴胡五分∶有寒，加肉桂五分；血不净，加山楂十粒；血晕，加炮姜五分；衄血，加麦冬二钱；夜热， 
加地骨皮五分；有食，加谷芽、山楂；有痰，少加白芥子。余不必胡加。 



<目录>女科杂方

<篇名>产妇气喘腹痛

属性：此症少阴受其寒邪，而在内之真阳，必逼越于上焦， 
上假热而下真寒也，方用平喘祛寒汤∶ 
人参（三钱） 麦冬（三钱） 白术（五钱） 肉桂（二钱） 吴茱萸（一钱） 
水煎服。 
一剂喘定，二剂痛止，必微凉顿服。 



<目录>女科杂方

<篇名>产后大喘大汗

属性：此乃邪入于阳明，寒变为热，故大喘大汗。平人得此病，当用白虎汤，而产妇气血大虚，何可乎？方用补虚 
降火汤∶ 
麦冬（一两） 人参（五钱） 元参（五钱） 桑叶（十四片） 苏子（五分） 
水煎服。 
此方以麦冬、人参补气，元参降火，桑叶止汗，苏子定喘，助正而不攻邪，邪退而不损正，实有奇功也。 



<目录>女科杂方

<篇名>产妇呕吐下痢

属性：此肾水泛溢，因肾水之衰也。急用补阳之药入于补阴之中，引火归源，水自下行矣。方用∶ 
熟地（一两） 山萸（五钱） 人参（五钱） 白术（一两） 茯苓（一两） 
车前子（一钱） 附子（一钱） 肉桂（三分） 
水煎服。 



<目录>女科杂方

<篇名>产后亡阳发狂

属性：大抵亡阳之症，用药汗止，便有生机，宜先止汗，而后定狂，方用收汗汤∶ 
人参（三两） 桑叶（三十片） 麦冬（二两） 元参（一两） 青蒿（五钱） 
水煎服。 
一剂汗止，二剂狂定。后改用人参，麦冬、五味子、当归、川芎调理。此方 可救亡阳之急症，一时权宜之 
计，二剂后，必须改用他方。 



<目录>女科杂方

<篇名>乳痛

属性：治乳痛，方用∶ 
生半夏一个研末，葱白一寸，捣为泥，用绢包之，左乳痛，塞入右鼻孔内；右乳痛，塞入左鼻孔内。（《方论》 
中有，《男科》中无）。 



<目录>女科杂方

<篇名>附益丸

属性：妇人常服却病方∶ 
香附一斤（童便浸透），水洗净，露一宿，晒干，再如此三次，用益母草十二两烘干，共为细末。再用香附四 
两，艾叶一两煮汁，加醋大半，糊丸梧子大，每日服百丸，空心下。 
此方能治妇人百病，生育之功如神。胎前产后俱服，神妙无比，而功效倍常，仙方也。 



<目录>小儿科

<篇名>小儿色

属性：以鼻之上，眼之间辨之。色红者，心热也；红筋横、直现于山根者，皆心热也。色紫者，心热之甚，而肺亦热 
也。色青者，肝有风也；青筋横现、直现者，皆肝热也；直者风上行，横者风下行也。色黑者，风甚而肺中有寒。 
色白者，肺中有痰。色黄者，脾胃虚而作泻。现其色，而病可知矣。 



<目录>小儿科

<篇名>小儿脉

属性：大人看脉于寸、关、尺，小儿不然，但看其数不数而已。数甚则热，不甚则寒也。数之中浮者，风也。沉者， 
寒也。缓者，湿也。涩者，邪也。滑者，痰也。有止歇 
者，痛也。如此而已，余不必谈。 



<目录>小儿科

<篇名>三关

属性：小儿虎口风、气、命三关，紫属热，红属寒，青属惊风，白属疳。风关为轻，气关为重，若至命门，则难治矣。 



<目录>小儿科

<篇名>小儿气色

属性：山根之上，有青筋直现者，乃肝热也。方用∶ 
柴胡（三分） 白芍（一钱） 当归（五分） 半夏（三分） 白术（五分） 茯苓（一钱） 山楂（三粒） 甘 
草（一分） 
水煎服。 
有青筋横现者，亦肝热也。但直者风上行，横者风下行，亦用前方，加柴胡五分，麦芽一钱，干姜一分，水煎服。 
有红筋直现者，心热也，亦用前方，加黄连一分，麦芽五分，去半夏加桑白皮、天花粉各二分，水煎服。 
有红筋斜现者，心热也，亦用前方，加黄连二分。热积于胸中者，不可用半夏，用桑白皮、花粉可也。 
又有黄筋现于山根者，不论横直，总是脾胃之症，或吐泻，或腹痛，或不思食，方用∶ 
白术（五分） 茯苓（五分） 陈皮（三分） 人参（二分） 神曲（一分） 甘草（一分） 麦芽（二分） 淡 
竹叶（七片） 
水煎服。 
有痰者，加半夏一分、白芥子三分。如口渴有热者，加麦冬三分、黄芩一分。有寒者，加干姜一分。吐者，加 
白豆蔻一粒。泻者，加猪苓五分。腹痛而按之大叫者，食也，加大黄三分、枳实一分。按之不号叫者，寒也，加干 
姜三分。如身发热者，不可用此方。 



<目录>小儿科

<篇名>发热

属性：不拘早晚发热，俱用万全汤，神效∶ 
柴胡（三分） 白芍（一钱） 当归（五分） 白术（三分） 茯苓（二分） 甘草（一分） 山楂（三粒） 
黄芩（三分） 苏叶（一分） 麦冬（一钱） 神曲（三分） 
水煎服。 
冬加麻黄一分，夏加石膏三分，春加青蒿三分，秋加桔梗三分。有食加枳壳三分，有痰加白芥子三分，吐者加 
白豆蔻一粒，泻者加猪苓一钱。小儿诸症，不过如此，不可作惊风治之。如其有惊风，加人参五分，其效如神。 
\x又方∶\x 
凡潮热。积热、疟热、乃脾积寒热，俱当用姜梨引。 
柴胡 人参 黄芩 前胡 秦艽 甘草 各一分 青蒿（童便浸，晒干，一分） 生地（一寸） 薄荷（二叶） 
生梨、或生藕一片 
水煎热，甚效。 



<目录>小儿科

<篇名>感冒风寒

属性：柴胡（五分） 白术（一钱） 茯苓（三分） 陈皮（二分） 当归（八分） 白芍（一钱） 半夏（三分） 
炙草（三分） 水煎热服。 



<目录>小儿科

<篇名>痢疾

属性：方用∶ 
当归（一钱） 黄连（二分） 白芍（一钱） 枳壳（五分） 槟榔（五分） 甘草（三分） 
水煎热服。 
红痢倍黄连，白痢加泽泻三分，腹痛倍甘草、白芍，小便赤加木通三分，下如豆汁加白术一钱，伤食加山楂、 
麦芽各三分，气虚加人参三分。 



<目录>小儿科

<篇名>疟疾

属性：方用∶ 
柴胡（六分） 白术（一钱） 茯苓（一钱） 当归（一钱） 白芍（钱半） 半夏（五分） 青皮（五分） 浓 
朴（五分） 
水煎露一宿，再温与服。 
热多者，加人参、黄 各五分；寒多者，加干姜三分；痰多者，加白芥子一钱；夜发烧者，加何首乌、熟地各二 
钱；日发热者，不用加；腹痛者，加槟榔三分。 



<目录>小儿科

<篇名>咳嗽

属性：方用∶ 
苏叶（五分） 桔梗（一钱） 甘草（一钱） 
水煎热服，有痰加白芥子八分。 



<目录>小儿科

<篇名>惊风

属性：世人动曰惊风，谁知小儿惊则有之，而风则无。小儿纯阳之体，不当有风，而状若有风者，盖小儿阳旺则内 
热，内热则生风，是非外来之风，乃内出之风也。内风作外风治，是速之死也。方用清火散风汤∶ 
白术（三分） 茯苓（二钱） 陈皮（一分） 栀子（三分） 甘草（一分） 白芍（一钱） 半夏（一分） 柴 
胡（五分） 
水煎服。 
此方健脾、平肝之圣药，肝平则火散，健脾则风止，断不可以风药表散之也。 
又方∶ 
惊风皆由于气虚，宜用压风汤∶ 
人参（五分） 白术（五分） 甘草（三分） 茯神（一钱） 半夏（三分） 陈皮（一分） 神曲（五分） 砂 
仁（一粒） 丹砂（三分） 
水煎服。治慢惊风加黄 。 
又方∶ 
治惊风抽掣经验方。 
全蝎（一个） 黄连（一钱） 朱砂（一钱） 生姜（少许） 
共研细末，调匀，喂小儿口内，任其自咽，其效如神。 



<目录>小儿科

<篇名>急惊风

属性：急惊风∶三、六、九日一切风俱治方∶ 
胆南星、雄黄、朱砂、人参、茯苓、天竺黄、钩藤、牛黄、麝香、郁金、柴胡、青皮、甘草。 
为细末，炼蜜丸，如绿豆大，真金一张为衣，阴干，句泄气，薄荷汤磨服。 



<目录>小儿科

<篇名>疳症

属性：此症脾热而因乎心热也，遂至（同致）口中流涎。若不平其心火，则脾更旺，湿热上蒸，而口涎不能止也。方用∶ 
芦荟（一钱） 黄连（三分） 薄荷（三分） 茯苓（二钱） 桑白皮（一钱） 半夏（五分） 甘草（一分） 
水煎服。 
此心脾两清之圣药也。引热下行，而疳自去矣。 
\x又方∶\x 
女人尿桶中白（火 研末，一钱），铜绿（二分），麝香（一分），共研为细末，搽齿龈上，最奇效。 



<目录>小儿科

<篇名>疳症流水口烂

属性：小儿口疳，流水口烂方∶ 
黄柏（二钱） 人参（一钱），共为细末，敷口内，一日三次，三次即愈。 
此方用黄柏去火，人参健脾，大人用之，亦最效。 



<目录>小儿科

<篇名>疳症泻痢眼障神效方

属性：石决明（醋 ，一两） 芦荟（五钱） 甘草（三钱） 川芎（五钱） 白蒺藜（五钱） 菊花（四钱） 
胡黄连（五钱） 五灵脂（五钱） 细辛（五钱） 谷精草（五钱） 
共研细末，猪苓去筋，捣烂为丸，如米大，每服二十丸，不拘时，米汤送下。 



<目录>小儿科

<篇名>吐

属性：此症虽胃之弱，亦脾气之虚。小儿恣意饱食，不能消化，久之上冲于胃口而吐也。方用止吐速效方∶ 
人参（一钱） 砂仁（一粒） 白术（五分） 茯苓（二钱） 陈皮（二分） 半夏（一分） 干姜（一分） 
麦芽（五分） 山楂（三粒） 
水煎服。夏加黄连、冬加干姜各三分，无不愈。此六君子变方。 



<目录>小儿科

<篇名>泄泻

属性：\x热泄方∶\x 
小儿身如火热，口渴舌燥，喜冷冻饮料而不喜热汤，方用泻火止泄汤∶ 
车前子（二钱） 茯苓（一钱） 白芍（一钱） 黄连（三分） 泽泻（五分） 猪苓（三分） 麦芽（一钱） 枳 
壳（二分） 
水煎服。 
\x寒泻方∶\x 
此症必腹而喜手按摩，口不渴而舌滑，喜热饮而不喜冷，方用散寒止泻方∶ 
人参（一钱） 白术（一钱） 茯苓（二钱） 肉桂（二分） 甘草（一分） 干姜（二分） 砂仁（一粒） 神 
曲（五分） 
水煎服。 



<目录>小儿科

<篇名>小儿吐乳方

属性：白豆蔻（七粒） 砂仁（七粒） 生、炙甘草（各二钱） 共研细末，频擦口中，任其咽下，奇效。 



<目录>小儿科

<篇名>不食乳

属性：不食乳，心热也，葱煎乳汁，令小儿服之亦妙，不若用黄连三分，煎汤一分，灌小儿数匙，即食乳矣，神效。 



<目录>小儿科

<篇名>脐汁不干

属性：治脐汁不干方∶ 
用车前子炒焦，研为细末，敷之即干。 



<目录>小儿科

<篇名>肚脐突出

属性：小儿肚脐突出半寸许，此气旺不收也。若不急按之，往往变为弓角反张。方用∶ 
茯苓（一钱） 车前子（一钱） 甘草（三分） 陈皮（三分） 通草（三分，无通草用灯心一摄）煎汤饮之，一 
剂即愈。 



<目录>小儿科

<篇名>便虫

属性：\x小儿便虫方∶\x 
榧子（五个，去壳） 甘草（三分） 为末，米饭为丸， 
服二次，则虫化为水矣。 
\x又虫积方∶\x 
使君子（十个，去壳炒） 槟榔 甘草（各一钱） 榧子（十个，去壳） 
共为末，米饭为丸，梧桐子大，每服十丸。二日虫出，五日即愈。 



<目录>小儿科

<篇名>治寸白虫方

属性：百部根（五钱） 槟榔（五钱） 
水煎服，一剂虫全下。 
\x又方∶\x 
飞罗白面制半夏，生白矾各三钱，共为细末，水滴成丸，分三日服，开水服，虫化为水。大人照方十倍合眼。 



<目录>小儿科

<篇名>火丹

属性：治火丹神方∶ 
丝瓜子（一两） 柴胡（一钱） 元参（一两） 升麻（一钱） 当归（五钱） 
水煎服。 
\x又方∶\x 
升麻（三钱） 元参（一两） 干葛（三两） 青蒿（三钱） 黄 （三钱） 
水煎服。 
此症乃胃火与肝经之火，共腾而外越，不为丹毒，即发疹也。方中用青蒿甚炒，肝、脾两经之火俱平；又佐以 
群药重剂，而火安有不灭者乎？ 



<目录>小儿科

<篇名>胎毒

属性：小儿洗胎毒方∶ 
荆芥（五钱） 蒲公英（五钱） 甘草（五钱） 槐条（二十寸） 葱须（一撮） 
花椒（三钱） 艾叶（一钱） 水一砂锅，煎洗。 
\x胎毒肥疮方:\x 
花椒（三钱） 白芷（三钱） 黄柏（三钱） 铅粉（三钱） 枯矾（三钱） 
共为细末，麻油调敷，甚效。 



<目录>小儿科

<篇名>口疮

属性：\x小儿红白口疮外治方∶\x 
蕊仁（五分，去油） 朱砂（五分） 冰片（一分） 共为末，熟枣三枚（去核），和一处，摊乌青布上， 
贴脚心对时。去药时若干者，用无根水排药。此方效，愈儿多矣。 
\x又方∶\x 
乌 子（一钱） 冰片（少许） 
共研细末，吹之，速效。（按∶乌 子即五倍子） 
\x又方∶\x 
人中白（ ） 
研细末，吹之，神效。 



<目录>小儿科

<篇名>夜啼

属性：小儿夜啼不止，状如鬼祟方∶ 
蝉蜕（后半，四个为末） 朱砂（二分，水区） 薄荷（四分） 
水煎，酒数滴调服，立止。 
\x又方∶\x 
乌 子（五倍子）焙研，唾津和饼，填脐内，立止，甚效。 



<目录>小儿科

<篇名>尿血

属性：周岁小儿尿血方∶ 
大甘草（一两二钱） 水六碗煎二碗，服完即愈。 



<目录>小儿科

<篇名>寒积食积

属性：治腹痛寒积食积方∶ 
生姜（一两） 柿蒂（七个） 砂仁（五粒） 山楂（五钱） 干萝卜（一个） 红糖（一两） 大枣（二枚） 
水煎服，两次服。 

